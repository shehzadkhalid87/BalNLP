ریاستی بے سوبی- ٹی بی پی شونگال
By
admin1
November 13, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ریاستی بے سوبی
ٹی بی پی شونگال
بلوچستان ءِ سیاسی مُشتگیں لکیر ءِ سر ءَ ھستیں واکداری سرکار ءَ اے دیدانک داتگ کہ اد ءَ دراھیں جیڑھانی گیش ءُ گیوار رھوتی کارسازانی بندش ءُ دفعہ 144 ءِ بند آرگ ءَ اِنت- چہ 6 نومبر ءَ بلوچستان سرکار ءَ سرجمیں بلوچستان ءَ 30 روچ ءِ واستا دفعہ 144 بند آورتگ،چرے وھد ءَ مُچی، روانک، نندانک ءُ پنچ ءَ گیش مردمانی یکجاہ بوگ ءَ بندش جتگ- ریل ءِ سروس پیش ءَ بند انت ءُ نی ٹرانسپورٹ اتھارٹی ءَ 12 تاں 14 نومبر ءَ داں ٹرانسپورٹ سروس مھتل کنگ بیتگ اَنت- سرکار ءَ پھزداری ءِ بھانگ نامو کتگ ءُ بلوچستان ءِ سِی ءَ گیش دمگاں انٹرنیٹ سروسز ھم بند کتگ-
بلوچستان ءِ مانگش اتگیں سروزیر سرفراز بگٹی ھمک دو روچ ءِ سر ءَ ٹاپار جَنت کہ بلوچستان ءَ ریاستی رٹ اتکگ ءُ گچینی شھدگ ساپ ءُ ایمن انت – بلے اے گامگیجاں کرفیو ءِ وڑیں جاورھال ودینتگ اَنت سرکار وتی ریاستی بے سوبی ءِ چیردیگ ءِ جھد ءَ اِنت- مھلوک ءِ بنکی اژدری زند ءِ سر ءَ بندش جتگ ءُ بلوچستان ءِ مھلوک ءِ ھمک روچی زند، واپار ءُ وانگ بازیں کچے ءَ سانمند بیتگ – سرکار ءِ اے دابیں گامگیج آجوئی ءِ واستا پرکاریں ادارھانی سر ءَ سان دور دیگ ءَ ابید مھلوک ءِ جیڑھانی گیشیں سبب بوگ ءَ اِنت-
آجوئی ءِ واستا پرکاریں سلاہ بندیں گلانی کاروائی سرجمیں بلوچستان ءَ گیش بیتگ اَنت- بلوچستان ءَ سندھ، پنجاپ ءُ ایران ءَ ھوار کنوکیں شھدگانی سر ءَ اے گلانی ناکہ بندی یکشل ءَ برجاہ اَنت- پاکستانی پوج ءِ سر ءَ ھترناکیں اُرشانی توک ءَ گیشی اتکگ ءُ بلوچستان ءَ میان اُستمانی پریامانی بے سوبی ءِ سان اِنت – اے سنگینیں جاورھالاں سرکارِ بلوچستان ءُ سرکاری مھلوک ءِ ٹاپار زمینی راستیاں گوں ھمدپ بیت نہ کن اَنت-
آجوئی دوستانی گچینی روچاں سرجمیں بلوچستان ءَ پوجی پرکاری گیشی ءَ گندگ ءَ کاینت – بلے سرکار ءِ اے دابیں پیسلہ، چریشی ءَ لس مھلوک ءِ زندگی اڑانکانی دیمپان اِنت- جاورھالانی گھتری ءَ کمکار منگ نہ بیت- اگست ءِ ماہ ءَ ھم انٹرنیٹ سروسز بند کنگ بیتگ ءُ دفعہ 144 بند آرگ بیتگ ءُ ھمے ڈول کنگ بیتگ، چریشی ءَ آجوئی دوستانی کاروائیانی توک ءَ ھچ وڑیں سان نہ کپتگ – بلوچ راجی گھگیری ءِ توک ءَ ترندی آیگ ءَ اِنت ءُ اے ڈولیں گنوکی گامگیج جنگ ءِ آس ءَ توسینگ ءَ ھچ بر آسری نہ بہ اَنت-
Tags
ٹی بی پی شونگال
Previous article
بلوچ شھیدانی روچ : نامی ئیں گشندہ استاد میر احمد ءُ آئی ءِ ھمراھانی نیمگ ءَ ستک شانی مراگش
Next article
سر جمال رھیم تئی ابیتکیں تھتال انت-مھسن دیدگ ساجدی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
فورتھ شیڈول- ٹی بی پی شونگال
By
admin1
November 6, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
فورتھ شیڈول
ٹی بی پی شونگال
بلوچستان ءَ سیاسی گھگیری زرمبشت ءِ دارگ ءِ ھاتر ءَ پاکستان ءِ مزن واکدار جتا جتائیں پالیسیانی دَرچ ءَ راہ ءَ روان انت- سیاسی پرکاریاں تاکت ءِ زور ءَ دارگ ءِ جھدبرجاہ انت، مانگش اتگیں آمیدگسی پیسلھانی سبب ءَ بلوچ سیاسی سروک بندیگ کنگ بوگ ءَ انت، ءُ نی فورتھ شیڈول ءِ کانون ءِ درچ ءَ بلوچ سیاسی باسکانی بنکی سیاسی ھک لگتمال کنگ بوگ ءَ انت-
کانونی رھبندانی سرجم کنگ ءَ ابید یک ھپتگے ءِ توک ءَ شست ءَ چہ گیش زورانسری بیگواھیانی واستا پرکاریں مردم ءُ جتا جتائیں سیاسی پاٹیانی باسکانی نام فورتھ شیڈول ءَ ھوار کنگ بیتگ انت- سرکار ءِ اے دابیں گامگیجاں بلوچستان ءِ پیسر ءَ لگتمالیں سیاسی جاورھالاں گیشتر ترند کنگ ءِ سبب بیت انت- بلوچ سیاسی باسکاں فورتھ شیڈول ءِ نامینگ ءُ ناشرکاری ءِ گر ءُ دار ءِ تَک ءَ گھگیری سیاست ءِ ھلاپ ءَ کارمرد کنان ءَ ریاستی ادارہ گیر آئینی گامگیج ءِ زورگ ءَ گیشتر جنزینگ ءَ انت-
سیاسی باسکانی زورانسری بیگواھی،ریاستی زوراکی، ای سی ایل ءُ فورتھ شیڈول ءِ نام ءَ ھوار کنگ ءِ وڑیں گامگیجاں بلوچستان ءِ گھگیری سیاست ھلاس کنگ نہ بیت انت- بلوچ زرمبشت ءَ مھلوک ءِ پلامرزی گون انت ءُ سیاسی گھگیری ءِ اُنڈالاں مھلوک مھکم انت- مھلوک ءِ زرمبشت تاکتانی گون ءَ لپاشگ ءَ سرجمیں دنیا ءَ ھچبر سوبمند نہ بیتگ انت، ءُ بلوچستان ءَ ریاستی واکدارانی اے آسر داریں پالیسی ھم سرجم نہ بیت انت-
بلوچستان ءَ پاکستان پیپلز پاٹی ءِ آورتگیں سرکاری ازاروکی، مانگش اتگیں ءُ گیر زمہ واریں پیسلہ ءَ بلوچ سیاسی باسکانی برزشاریں سکین ءِ پروشگ ءَ بے سوب بیت انت- بلے پیپلز پاٹی ءِ سرکار ءِ اے دابیں گامگیج ءَ سیاست ءِ سر ءَ ناسرجمیں سان کپ انت ءُ بلوچستان ءَ مھلوک ءِ دلپروشی گیشتر ودی بیت کنت-
Tags
ٹی بی پی شونگال
Previous article
پشین ءَ پانزدہ روچ ءِ واستا 144 بند آرگ بیتگ
Next article
شال ءَ دو مردم زورانسری بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
انساپ ءِ کوش- ٹی بی پی شونگال
By
admin1
October 27, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
انساپ ءِ کوش
ٹی بی پی شونگال
پاکستان ءِ سپریم کورٹ ءِ جسٹس اطھر امن اللہ ءَ درکانودی کوش ءِ آئین ءُ بنکی انسانی ھکانی سنگینیں لگتمالی گوشان ءَ تربت ءَ پِت ءُ مات ءِ دیم ءَ ھیات بلوچ ءِ کشوک بلوچستان فرنٹیئرکور ءِ کارندہ شادی اللہ ءِ سزائے مرگ ءِ ھلاپ ءَ دزبندی درگوز کتگ – بلے سپریم کورٹ ءِ سَے رکنی بینچ ءِ دو یکے ءِ درچ ءَ وتی پیسلہ کنان ءَ مجرم ءِ سزائے مرگ مٹ کتگ ءُ اُمر ءِ کید ءَ کتگ-
کراچی یونیورسٹی ءِ نودربر ھیات بلوچ 13 اگست 2020 ءَ تربت ءِ ھند آبسر ءَ آئی ءِ پت ءُ مات ءِ دیم ءَ ایف سی ءِ کارندہ شادی اللہ ءَ ھشت تیر جتگ ءُ کشتگ- ھیات بلوچ ءِ ناھکیں کوش ءِ ھلاپ ءَ بلوچستان ءَ ترندیں زھر ءِ درشان ودی کتگ ءُ آئی ءَ ریاستی زوراکی ءِ ھلاپ ءَ یک گھگیری زرمبشتے ودی کتگ کہ مروچی ھم جتا جتائیں دروشماں برجاہ انت-بلے مھلوک ءِ گھگیری ءُ آمیدگسی پیسلھاں ابید ھم بلوچستان ءَ سیاسی باسک ءُ زورانسری بیگواھیانی درکانودی کوش ءِ درچ ھلاس نہ بیتگ-
ھیات بلوچ ءِ کوش ءَ پنچ سال سرجم بیتگ بلے اے سالانی توک ءَ دروگیں پولیس مکابلہ ءِ نام ءَ سدانی کچ ءَ بلوچ ورناہ درکانودی کشگ بیتگ انت – بلوچستان ءَ مزنیں دردناکے ءَ پد بلوچ ورنایاں کُش انت ءُ آیانی لاشاں جنگل ءُ ویرانگاں چگل دیگ ءِ درچ یکشل ءَ برجاہ اَنت- ریاستی زوراکیانی ھنچیں ویلانی ھلاپ ءَ چِست بیتگیں تواراں پروش دیگ ءَ اَنت، ھمے وڑ دومی نیمگ ءَ ھمے دمگاں ایمنی ءُ دیمروی ءِ ٹاہ دیگ بوگ ءَ اَنت-
بلوچستان ءَ آمیدگسانی پیسلہ ھچ بر وتی جاہ ءَ اوشتارینگ نہ بیتگ انت – مزن تاکتیں واکداراں تاکت ءِ زور ءَ انساپ ءِ کوش کتگ ءُ وتی پیسلہ بلوچ راج ءِ سر ءَ مشتگ اَنت- آیوکیں وھدانی نزیک ءَ بلوچستان ءِ جاورانی مٹ بوگ ءِ ھچ وڑیں سان گندگ نہ بیگ ءَ انت – بلے آمیدگسی انساپ ءِ نہ بوگ ءَ ابید ھم ھیات بلوچ ءُ دومی بلوچ ورنایانی واستا توار بلوچستان ءَ چِست بیان اَنت-
Tags
ٹی بی پی شونگال
Previous article
تربت ءِ ڈپٹی کمشنر کیچ بشیر احمد بڑیچ ءِ گاڑی ءِ سر ءَ تراک، پنچ پھزدار ٹپی
Next article
کچھی: بھاگ ناڑی ءَ بلوچ سلاہ بندیں گل مانریتکگ انت، پولیس تھانہ ءُ سرکاری کارگس ماندارگ بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچستان: جنگ یا راجی گھگیری؟- ٹی بی پی شونگال
By
admin1
October 16, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچستان: جنگ یا راجی گھگیری؟
ٹی بی پی شونگال
بلوچستان ءِ مانگش اتگیں سروزیر سرفراز بگٹی ءَ شال ءَ 17 دھنی نیشنل ورکشاپ ءِ وھد ءَ بلوچستان ءَ برجاھیں سلاہ بندیں جنگ ھندوستانی ایجنسی ’را‘ ءِ پندل گوشان ءَ بلوچ راجی زرمبشت ناشرکاری ءَ گوں ھوار کتگ ءُ گوشتگ اے جنگ ایوک ءَ پوج ءِ نہ انت بلکیں سرجمیں راج ئیگ انت – اے لیکہ بلوچستان ءِ زمینی راستیاں گوں ھمدپ بیت نہ کنت پرچاکہ کجام ھم گھگیری زرمبشت ابید ءِ راج ءِ پلامرزی ءَ دو دھکاں داں برجاہ بیت نہ کنت انت-
بلوچستان ءَ پاکستانی پوج ءِ کاروائیاں ’ راجی جنگ‘ نامینگ یک سیاہ شپیں چَپی یے- مھلوک ءِ نیمگ ءَ اے جنگ ءِ ھلاپ ءَ یکشل ءَ بگیرداری جاڑیگ انت ، ءُ گھگیری ٹولی جتا جتائیں وھداں دوبر مھکم بیگ ءَ دیم ءَ آیگ ءَ انت – تاکت ءِ کارمردی ءَ اے زرمبشتانی چیر ترینگ ءِ جھد ازاروکی المی ھست انت بلے دیر ءَ ایشی ءِ گیش ءُ گیواری نیست انت-
گوستگیں سالاں بلوچستان ءَ گھگیری کاروائیانی توک ءَ گیشی اتکگ- شھدگ ءُ سرکاری کارجاہ درگان درگان انت، میان اُستمانی پریام ءُ پوجی بنجل یکشل ءَ نشانگ بیتگ انت – اے درست ھما راستیانی منانک انت کہ آجوئی ءِ زرمبشتیں جنگ ءِ جد ءُ جھد وتی زور ءَ گیش کنگ ءَ انت-
اگاں آجوئی ءِ جنگ راستی ءَ پندلے بیت انت گڑا پوج ءَ جتا جتائیں جاھاں مزنیں آپریشن کنگ ءِ درکاری نیست ات زھگ ءُ زالبولانی بیرانیانی ھال دیم ءَ آیگ ءَ انت چریشی ءَ لس آبادی سانمند بوگ ءَ انت-
پاکستان ءِ مزنیں واکدار زمینی راستیاں انکاری بلوچستان ءَ جنگ آماچی ءِ جاور ءَ ھچ مَٹی نیاؤرتگ ات- ازاروکی دنیا ءِ دیم ءَ جاوراں چیر دات کن ات بلے دراجیں وھدے ءَ اناں- بلوچستان ءِ انیگیں جاورھال تچک ءَ تچک کنگ انت کہ بلوچ راجی جد ءُ جھد وتی تاکت ءِ ھواری ءَ میان اُستمانی تَکاں کجام نا کجام ڈول ءَ وت ءَ منین ایت-
Tags
ٹی بی پی شونگال
Previous article
ڈاکٹر ماہ رنگ بلوچ بید آمیدگسی ءِ کار ءِ بندیگ کنگ انساپ ءِ لگتمالی اِنت- ڈاکٹر صبیحہ بلوچ
Next article
نصیر آباد ءَ پوج ءِ سر ءَ اُرش، بی آر جی ءَ زمہ واری من اتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
تھسیل زھری ءِ  انگِر- ٹی بی پی شونگال
By
admin1
October 5, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
تھسیل زھری ءِ انگِر
ٹی بی پی شونگال
بلوچستان ءِ دمگ ھزدار ءِ ھند تھسیل زھری ءَ پاکستانی پوج ءِ برزی ءُ زمینی کارندھانی ھواری ءَ ٹینک، ٹوپ، گن شپ ھیلی کاپٹر ءُ ڈرونانی ھواری ءَ بازیں کچے ءَ آپریشن کنگ ءَ انت ءُ داں انگت ءَ یازدہ مردم بیران بیتگ انت کہ چریشانی توک ءَ گیشتریں مردم زالبول ءُ زھگ ھوار انت-
چہ گوستگیں دو ھپتگاں زھری ءِ ھند ءَ ترندیں انسانی ناگیگانی دیمپان انت؛ گیشتریں ھند پوجی انگر ءُ کرفیو ءِ زد ءَ انت- شھریانی سر ءُ مانسرانی گر ءُ دار ءُ جانسلامتی ءِ دارو ءُ درمانانی بندش ءُ گر ءُ بندی، انجیرہ ءُ نیچارہ پندران، نورگامہ ءُ کمبی ءِ ھنداں وردنی، آپ ءُ ھسپتال ءِ راہ بندش ءُ جیڑھانی دیمپان انت-
زھری ءَ جاورانی ناگیگی 11 اگست ءَ بندات بیتگ انت بلوچ راجی آجوئی سنگر ءِ گھگیرانی ترندیں جنگ ءَ پد دمگ ءَ کنٹرول گپتگ ات – شھر دان دو ماہ گھگیرانی دست ءَ بیتگ، چریشی ءَ پد پوجی برزی ءُ زمینی لشکر کشی بندات بیتگ انت ءُ چریشی ءَ ھزاراں شھری انگِر ءُ بازیں کچے ءَ سا ءُ سر ترس ءِ آماچ بیتگ انت-
پوجی کاروائی ءُ انگِر ءَ زھری ءِ مھلوک نا ایوک ءَ کَھر ءُ بے ستکی ءِ دیمپان انت – تاکت ءِ کارمرد ءَ نا ایوک ءَ سیاسی ایرادگری ھلاس بیتگ ءُ نا انیگ ءَ کجام ھم استھکام ممکن بیت انت- اگاں ریاست راستی ءَ امن لوٹ ایت گڑا آئی ءَ توپک ءَ ابید گپ ءُ تران، انساپ ءُ سیاسی رھبندانی راہ گرگ لوٹ ایت، اگاں ناں زھری ءِ وڑیں جاور بلوچستان ءِ گوستانک ءَ یک دگہ دردناکیں کسھے ایر بیت انت-
Tags
ٹی بی پی شونگال
Previous article
نصیر آباد ءُ ڈیرہ بگٹی ءَ اُرش، اُرشانی زمہ واری بی آر جی ءَ من اتگ انت
Next article
کلبر لبزانکی مجلس ءِ نیمگ ءَ نمیرانی شائرانی یات ءَ مراگش، لبزانکاراں بھر زرتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سال 2024: بلوچستان ءَ 20200 دگ ء وئیلاں 471 مردم مرگ ءِ ارجان بیتگ انت-ٹی بی پی ڈیٹا ویژول اسٹوڈیو
By
admin1
January 18, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
شورش ءَ سانمندیں بلوچستان ءَ ھمک سال ھزاراں مردم دگ ءِ وئیلاں مرگ ءِ ارجان بنت اِنت چریشی ءِ سبب ءَ شال کراچی ءِ مزنیں شھدگ ءَ را ‘ ھون ئیں شھدگ ’ ءِ نام دیگ بیتگ – سال 2024 پہ بلوچستان ءَ جان کُشیں سالے ءِ بیتگ اود ءَ 20300 دگ ءِ وئیلاں 471 ءَ گیش مرگ ءِ ارجان بیتگ انت ھمے وڑ 17 ھزار 5 سد ءَ گیش مردم سانمند بیتگ انت-
دگ ءِ وئیلاں جانانی روگ ءَ مھلوک ءُ چاگردی توار چِست کنگ بیتگ اَنت، اے وئیلانی دارگ ءِ ھاتر ءَ زھرشانی روانک ءَ دگہ دروشم رنگ ءُ درشم کارمرد کنگ بیتگ اَنت بلے اے جیڑہ گیشنگ نہ بیتگ ءُ ھمے وڑ ایشانی کمی ءَ ابید گیشی اتکگ انت-
دی بلوچستان پوسٹ ءِ ویژول اسٹوڈیو ءَ گوستگیں سال ءَ (2024) ءَ دگ ءِ وئیلاں کچ ءُ کساساں یکجاہ کتگ انت- اے کچ ءُ کساسانی رد ءَ سرکاری تکاں 20300 وئیل رپورٹ بیتگ اَنت اے وئیلانی کساس سال 2023 ءَ 969 بیتگ انت-
زانگ بہ بیت اے کچ ءُ کساس یک کمے ھسابے ءِ دروشم ءَ انت کہ پرچاکہ لھتے ھنچیں وئیل بنت اِنت کہ آ رپورٹ نہ بنت اِنت راستیں کساس اے کَچاں گیش اَنت-
سال 2024 ءَ اے وئیلانی آسر ءَ 471 ءَ گیش مردم بیران 30596 ءَ گیش مردم زدگ بیتگ اَنت ھمے اے وئیلاں 17531 کھول سانمند بیتگ اَنت – اے کساس کچ ءُ کساساں پدردی اَنت ، دگ ءِ وئیلاں بلوچستان ءِ یک بازیں کچے سانمند کتگ انت، تُری آ پندی روک بہ بنت ،گاڑی ڈرائیور بہ بنت یا کارگو ٹرک آپریٹرز بہ بنت اِنت-
دی بلوچستان ءِ اے کچ ءُ کساسانی رد ءَ اے دگانی وئیلاں گیشتر وئیل کار سانمند بیتگ انت چریشاں 6690 وئیل رپورٹ بیتگ اَنت، ایشی ءَ پد 4460 پرپٹ، 2230 پک اپ ءُ 117 بس وئیلانی آماچ بیتگ اَنت-
گوستگیں سال ءَ گیشتر وئیل شال کراچی شھدگ ءِ جتا جتائیں بھر شال ءُ ھزدار ءَ ھوار کنوکیں دگ ءَ پیش اتکگ اَنت، شال ءَ 6093 وئیل، ھزدار ءَ 1875 وئیل، کلات ءَ 1339 وئیل ءُ مستونگ ءَ 1071 ءَ وئیل رپورٹ بیتگ انت ھمے وڑ کیچ ءَ 4603، گوادر ءَ 1339 ءُ جعفر آباد 1339 رپورٹ بیتگ اَنت –
سرجمیں بلوچستان ءَ وئیلاں بازیں کچے ءَ وئیل بنت اِنت البت شال، کراچی ءِ بنجاھی شھدگ ءِ وڑیں شھدگ بلوچستان ءِ مھلوک ءِ نیمگ ءَ ‘ ھونی ئیں شھدگ ’ ءِ نام دیگ بیتگ کہ اود ءَ ھمک روچ وئیل پیش بنت اِنت، شال کراچی ءِ بنجاھی شھدگ ءَ پیش آیوکیں وئیلانی بازیں سبب ھست اَنت چریشاں 688 کلو میٹر دراج کشیں دگ ءِ تنگی بوگ ءُ آئی ءِ تنگی ءِ پراھی، شون دیوکیں لینانی نہ بوگ، بازیں سدانی کلو میٹر جانسلامتی بنجل نہ بوگ ءُ ڈرائیورانی بے دلگوشی ھوار اَنت-
Tags
بلوچستان ءَ دگ ءِ وئیل
بلوچستان دگ ءِ وئیل 2024
ٹی بی پی ڈیٹا وزوئل اسٹوڈیو
Previous article
ھب چوکی: سمی دین بلوچ ءِ سر ءَ اُرش کنگ ءِ جھد، اُرشکار دزگیر
Next article
کراچی پولیس ءَ بی وائی سی ءِ رھشونانی سر ءَ لٹ ءُ کٹ، وھاب بلوچ دزگیر
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سال 2024 بلوچ آجوئی لوٹوکیں سلاہ بندیں پرکاری-ٹی بی پی ڈیٹا وژول اسٹوڈیو
By
admin1
January 6, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
دی بلوچستان پوسٹ ڈیٹا اسٹوڈیو ءِ نیمگ ءَ سال 2024 ءَ سرجمیں بلوچستان ءَ سلاہ بندیں ٹولیانی پرکاریانی تہ ءَ نگاہ چاران ءَ گیشی گندگ ءَ اتکگ ، آجوئی ءِ لوٹوکیں ٹولیاں پاکستانی ریاست ءِ ھلاپ ءَ وتی کاروائی گیش کرتگ انت- بلوچ لبریشن آرمی (بی ایل اے) بلوچستان لبریشن فرنٹ( بی ایل ایف) بلوچ راجی آجوئی سنگر( براس) ءُ دگہ گلاں پوج، آئی ءِ آسراتی ءُ ریاستی شریداراں نشانگ کنگ ءِ سدانی اُرش گندگ ءَ اتکگ اَنت-
کساسی اے گلاں 938 اُرش کتگ انت کہ چریشی ءِ آسر ءَ 1002 ءَ گیش مردم مرتگ انت، 689 زدگ بیتگ انت، ءُ دگہ چیزانی تاوان دیگ ءَ کم چہ کن 546 وئیل رپورٹ بیتگ انت – اے گلانی کاروائی 25 دمگاں بیتگ انت ءُ 327 ھنداں کنگ بیتگ انت – گیش اے کاروائیانی توک ءَ 76 بلوچ جنگولانی بیرانیانی اھوال ھم رپورٹ بیتگ انت – 2023 ءِ دیم ءَ اے اُرشانی سرجمیں کچ ءُ کساس ءَ 53 درسد گیشی اتکگ کہ رپورٹ ءَ اجکہ کنوک ایش انت کہ بیرانیانی توک ءَ 80 درسد گیش بیتگ انت کہ شورش ءِ ترندی ءِ نشانی ءَ دے اَنت-
ب
لوچ
 لبریشن آرمی ( بی ایل اے)
بی ایل اے سال 2024 ءَ درستاں پرکاریں گل گندگ ءَ اتکگ کہ آئی ءَ 302 اُرشانی توک ءَ 580 ءَ گیش مرگ آماچ کنگ ءُ 370+ ءَ گیش زدگ کتگ انت ءُ 171 دگہ چیزانی تاوان دیگ رپورٹ بیتگ انت – گل ءَ 21 دمگاں ءُ 240 ھنداں کاروائی کنگ ءِ جار جتگ بیتگ – ایشانی توک ءَ زمین ءَ گوں پراہ ءُ شاھیگانی ءُ آپریشنلانی زور ءِ شوبین داتگ – بلوچ لبریشن آرمی ءِ سال دو ھزار ءُ بیست ءُ چار ءَ 52 جنگول بیران بیتگ انت کہ ایشانی توک ءَ گیشتریں کساس مجید بریگیڈ ءِ بھر بیتگ انت – کہ وتی ھترناکیں اُرشاں وتکشیں کاروائی کنت اِنت- بی ایل اے ءَ گوشتگ ات مجید بریگیڈ ءِ 37 باسکاں سال2024 ءَ شش مزنیں کاروائی کتگ انت- چریشاں پاکستانی پوج ءَ ٹوھیں کچے ءَ تاوان رس اتگ-
بلوچستان لبریشن فرنٹ ( بی ایل ایف)
بلوچستان لبریشن فرنٹ ءَ سال 2024 ءَ284 اُرش کتگ انت کہ دمگ ءَ پرکاریں گلانی نام ءَ زانگ بیت اِنت- اے اُرشاں280 ءَ گیش مَرگ آماچ کنگ ءُ 167 + زدگ کنگ، 90 اُرشاں دگہ چیز تاوان داتگ انت – اے گل ءَ 15 دمگاں 189 ھنداں وتی پرکاریانی پدراھی کتگ – چریشانی توک ءَ شھری ءُ کوچگی ھردوکیں دمگاں نشانگ کتگ انت- اے سلاہ بندیں مزنیں پرکاریاں آئی ءَ وتی تاوانانی کم ورگ ءِ لیکہ درشان کتگ چریشی ءَ ھمے وھد ءَ آئی ءِ 16 جنگول بیران بیتگ انت
–
بلوچ راجی آجوئی سنگر ( براس)
آجوئی لوٹوکیں سلاہ بندانی ھمسنتیں گل ( براس) 41+ اُرش کتگ انت اے اُرشاں 204 مرگ ءِ آماچ کنگ ءُ 30+ زدگ کتگ انت – 190 وئیل دگہ چیزانی تاوان دیگ رپورٹ بیتگ انت – اے گل ءَ 16 دمگاں 189 ھنداں وتی اُرشانی لیکہ ءِ درشان کتگ انت کہ چریشی ءَ سال دوھزار ءُ بیست ءُ چار ءَ آئی ءِ یک باسکے بیران بیتگ-
دگر سلاہ بندیں پرکاری
دگر آجوئی لوٹوکیں سلاہ بندیں گل بلوچ ریپبلکن گارڈز ( بی آر جی) بلوچ ریپبلکن آرمی ( بی آر اے) ءُ یونائیٹڈ بلوچ آرمی( یو بی اے) ءَ سال 2024 ءَ کساسی 148 اُرش کتگ انت – اے کاروائیانی توک ءَ 101 مردمانی کُشگ 122 ءِ زدگ کنگ ءُ دگہ چیزانی تاوان دیگ ءِ 95 وئیل رپورٹ بیتگ انت – اے ٹولی کسان دروشماں کار کنگ ءَ انت 13 دمگاں 103 ھنداں پرکار بیتگ انت- ایشانی گیشتریں دلگوش ریاستی متاھانی نشانگ کنگ بیتگ انت-
2023 ءَ دیم پہ دیم کنگ
سال 2023 ءِ دیم ءَ سال 2024 ءَ بلوچستان ءَ سلاہ بندیں جنگ ءَ گیشی گندگ اتکگ- اے اُرشانی کساس 2023 ءَ 612 ءَ گیش بیتگ 2024 ءَ 938 ءَ بیتگ انت – ایشانی مَرگ آماچیانی 557+ ءَ گیش بیتگ ءُ 1002 ءَ کساس بیتگ انت – زدگ بیتگینانی توک ءَ ھم گیشی اتکگ کہ 423+ ءَ گیش بیتگ 689 بیتگ انت ءُ دگہ چیزانی تاوان دیگ ءَ 340 ءَ گیش بیتگ ءُ 546 بیتگ انت- کاروائیانی پھنات ھم گیش بیتگ انت 26 دمگاں 134 ءَ 327 بیتگ انت ءُ 25 دمگاں بیتگ انت- اے کچ ءُ کساس پاکستانء ریاست ءِ نیمگ ءَ یاگیانی پروش دیگ ءِ جھداں ابید بلوچ آجوئی لوٹوکیں سلاہ بندانی گیش بیتگیں رسد ءُ آپریشنلانی زور ءَ پدر کنت اِنت-
بلوچستان ءَ سلاہ بندانی ھلاسی ءِ 2024 ءَ ھچ وڑیں چھرگ گندگ ءَ نیتکگ – آجوئی ءِ لوٹوکیں ٹولیاں وتی کاروائیانی گیش کنگ ءُ دمگاں وتی نزیکی گیش کتگ انت – اے ٹولیانی نیمگ ءَ ھما ڈولیں لَچک ءُ بنگپ ایر کنگ بیتگ انت آ پاکستانی سیکورٹی پورسز ءِ واستا چیلنجزانی سبب بیتگ انت- چریشی ءَ اے ترندی ءِ لیکہ پدر بنت اِنت کہ آیوکیں سالاں اے آڑوکی ءِ گیش بوگ ءِ گمان انت – کہ بلوچ شورش ءِ آیوکیں باندات ءِ گمان ءَ دیگ ءَ انت-
Previous article
تربت ءَ زورگریں پوج ءِ سر ءَ فدائی اُرش ءَ 47 کارندہ کشتگ انت- بی ایل اے
Next article
کنرک: ناشناسانی تیرگواری ءَ یک ورنایے بیران
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ریاست ءِ پاکستان ءِ پروشتگیں کول – ٹی بی پی ڈیٹا وزوئل اسٹوڈیو
By
admin1
October 28, 2024
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ریاست ءِ پاکستان ءِ پروشتگیں کول
بلوچستان ءِ وت واجھی ءُ انساپ ءِ سر ءَ بیتگیں کول بازیں بران پروشگ ءَ گندگ بیتگ اَنت- زورانسری زیردستی ءَ بہ گر داں زورانسری بیگواھیانی جنزوکیں زھرشانیاں داں اے درچ انگت ءَ برجاہ اِنت- اد ءَ ما برجاھیں کسھانی لھتے بیتگیں گچینی کِسہ دیم ءَ آورتگ اَنت-
1948: بلوچستان ءِ سر ءَ زورگری
وھدیکہ بلوچستان ءَ را پاکستان ءِ گون ءَ زور ھوارینگ ءَ لاچار کنگ بیتگ ات گڑا محمد علی جناح ءَ خان آف قلات ءَ چہ وتواجھی، مڈیانی سر ءَ زیر دست، قلات ءِ وت واجھی ءِ شرپ ءُ شریں رنگے ءَ سیاسی نمائندگی ءِ کول کتگ بیتگ- بلے اے کول باز زوت ءَ پُرشتگ اَنت، پرچاکہ بنجاھی ءَ بلوچستان ءِ سر ءَ وتی کنٹرول زور دست کتگ-
1959
: 
نوروز خان ءِ
برانز
1955 ءَ ون یونٹ 
اسکیم
 ءَ بلوچستان ءَ دگہ روکپتی پاکستانی اُستانانی گون ءَ ھوار کتگ، چریشی ءَ پد گھگیری بندات بیتگ -1958 ےَ نواب نوروز خان ءَ خان آف قلات ءِ یل کنگ ءُ اسکیم ءِ ھلاس کنگ ءِ لوٹ کنان ءَ سلاہ بندیں جنگ ءِ سروکی کتگ- سرکاری سدکی دیگ کہ گیشتر قرآن مجید ءِ دیم ءَ دیگ ءُ زبان کنگ ءَ نوروز خان ءَ سلاہ ایر کتگ انت بلے کول کنگ ءَ ابید نوروز خان اُمر ءِ بندیگ کنگ ءُ آئی ءِ زھگ ءُ ھمراہ پاھو دیگ بیتگ اَنت چریشی ءَ بلوچانی سِتک چہ ریاست ءَ گیشتر پرشتگ-
2021:اسلام
آباد زھرشانی نندانک
زورانسری بیگواھیاں بلوچ راج ءِ ھمراھی ءَ پاکستانی ریاست ءِ پرشتگیں کولاں گیشتر پروشتگ اَنت- دسمبر 2021 ءَ بیگواھیں بلوچانی کھولاں وائس فار بلوچ مسنگ پرسنز ءِ سروکی ءُ اسلام آباد ءَ ڈی چوک ءَ زھرشانی نندانک داتگ بیتگ- اگاں سرکار ءَ آ کمک کنگ ءِ سدکی داتگ انت بس 500 ءِ نزیک ءَ مردمانی یل دیگ ءِ بس ، ایشی ءِ چپ ءَ ھمے سال ءَ 1500 ءَ گیش مردم زورانسری بیگواہ کنگ بیتگ اَنت-
2022:
شال
ءَ
ریڈ
زون
 ءَ 
نندانک
شال ءَ بیگواھیں مردمانی کھولاں زیارت ءَ بیتگیں دروگیں دیم پہ دیمی جنگ ءِ ھلاپ ءَ زھرشانی کتگ، اود ءَ پاکستانی پوج ءَ زورانسری بیگواھیں 11 مردم کشتگ اَنت، چریشانی پجار کھولاں کتگ اَنت – بنجاھی ءُ اُستانی وزیرانی یک گچینی ٹولی یے وزیر داکلہ رانا سناء اللہ ءِ سروکی ءَ دراھیں بیگواھیں بلوچانی یل کنگ ءَ پٹ ءُ پول ءُ جد ءُ جھد ءِ کول کتگ ات- بلے لھتے ماھاں پد دروگیں میڑانی نوکیں کیس دیم ءَ اتکگ اَنت کہ روچ ءِ مروچی ءَ برجاہ اَنت-
2024
:
بلوچ
راجی
مُچی
بلوچ یکجھتی کمیٹی ( بی وائی سی) ءُ پاکستانی سرکاری نمائندگاں گوادر ءَ بی وائی سی ءِ نیمگ ءَ وتی زھرشانی ءِ ھلاس کنگ ءَ پد یک مسامے ءِ سر ءَ دسھت کنگ بیتگ، اے سدکی دیگ بیتگ زھرشانی کنوکانی ھلاپ ءَ ھچ وڑیں بھتام جنگ نہ بیت انت – بس شش ھپتگاں پد کساس بی وائی سی ءِ سروک ءُ اھوالکار کہ آیاں زھرشانی ءِ ھال شنگ کتگ انت، فورتھ شیڈول کانون ءِ لڑ ءَ چارج کتگ اَنت ءُ ناشرکاری ءِ واتس نیکٹا ءِ لڑ ءَ ارزی نبشتگ کتگ انت-
Tags
ٹی بی پی ڈیٹا وزوئل اسٹوڈیو
Previous article
پنجگور ءَ بیگواھیں ارشاد یل کنگ نہ بیت گُڑا سی پیک دگ ءَ بند کن ایں – کھول
Next article
مرگ -ثناء کریم
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آپریشن ھیروپ : بی ایل اے ءِ گیش بیوکیں تاکت ءِ سبب ءُ چیریں سانمندی- انیس بارانزئی ءُ آصف بلوچ
By
admin1
September 28, 2024
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آپریشن ھیروپ : بی ایل اے ءِ گیش بیوکیں تاکت ءِ سبب ءُ چیریں سانمندی
ٹی بی پی اھوال
انیس بارانزئی، آصف
بلوچ
بیست ءُ پنچ ءُ بیست ءُ شش اگست ءِ میانی شپ ءَ بلوچستان ءِ پرکاریں گل بلوچ لبریشن آرمی ءَ سرجمیں بلوچستان ءَ یکشل داریں اُرشانی یک درچے بندات کتگ ات، چریشی ءَ بی ایل اے ءِ مجید برگیڈ، ایس ٹی او ایس ءُ فتح اسکواڈ ءِ یونٹانی سدانی کچ ءَ جنگولاں بھر زرتگ ءُ بیست اداراں سرجمیں بلوچستان ءَ سرکاری رٹ ءَ را چیلنج کتگ ات ، ءُ سرجمیں بلوچستان ءَ یک کسانوکیں وھدے ءَ وتی املی کنٹرول برجاہ داشتگ اَت- کہ ایشی ءَ را بی ایل اے ءَ آپریشن ھیروپ ءِ نام داتگ ات – ھیروپ بلوچی ءُ براھوئی ءِ گالبندے، چریشی ءَ سیاہ گوات گوش اَنت-
آپریشن ھیروپ، بلوچ لبریشن آرمی ءِ فدائی یونٹ مجید برگیڈ ءِ چارومی آپریشن بیتگ کہ ایشی ءَ پیش بی ایل اے مجید برگیڈ ءَ آپریشن زرپھازگ (11 مئی 2019 ، 20 اگست 13 2022 اگست20 ، 2023 مارچ 25، 2024 مارچ 2024 ) آپریشن گنجل ( 2فروری 2022 ) ءُ آپریشن درہ بولان ( 29 جنوری 2024 ) سرجم کتگ اَنت – جتا جتائیں زانتکار ءُ کواسکاراں اے دراھیں آپریشن سوبمندی کرار داتگ اَنت – بلے اے دراھیں اُرشاں آپریشن ھیروپ بلوچ سلاہ بندیں گھگیری ءِ راجدپتر ءَ درستاں مستریں لشکری بیڑ گوشگ بیتگ – چریشی ءَ بی ایل اے ءَ مکران ءَ بہ گر داں کوہ سلیمان ءَ گچینی شھدگ بند کتگ اَنت بیست اداراں وتی دستیگی ءَ کتگ اَنت ءُ سرکاری رٹ اداروکی دروشم ءَ ھلاس کتگ ات-
بی ایل اے ءِ سوبمندی ءِ سبب چی اَنت؟
دو دھکاں گیش وھد ءَ بلوچ لبریشن آرمی روایتی گوریلہ جنگ ءِ تکنیکی کارمرد کنگ ءَ اِنت – یک “ لو انسرجنسی” بلوچستان ءَ برجمے کتگ – بلے دوھزار ءُ ھژدہ ءَ ءُ پد ءَ دیم ءِ سالاں بی ایل اے ءَ فدائی اُرش ءُ کمپلکس ءُ مھکم داریں آپریشنانی درچ بندات کنان ءَ ریاست پاکستان ءَ یک نوکیں چیلینجے ءِ دیمپان کتگ – اے اُرشانی سببانی زانگ ءَ بی ایل اے ءِ تَھ ئِے سبب زانگ لوٹ اَنت اے راستیانی درگیجگ ءَ کمک کن اَنت-
بلوچ لبریشن آرمی ءَ وتی روایتی گوریلہ کاروائیاں تیز کنگ ءِ بندات ھما وھد ءَ کتگ کہ وھدیکہ بی ایل اے ءِ مزنیں ادارہ ءِ تہ ءَ مٹی آرگ ءَ نوکیں ادارھے برجاہ داشتگ کہ ایشی ءِ برجم کنگ ءَ پد اسلم بلوچ پنام ءِ جنرل گل ءِ سروک نامینگ بیتگ – چریشی ءَ پد یازدہ اگست دوھزار ءُ ھژدہ ءَ بی ایل اے مجید برگیڈ ءِ دومی فدائی ریھان اسلم ءَ بلوچستان ءِ دمگ دالبندین ءَ چینی انجینئرانی کاروان ءَ ھواریں یک بسے فدائی اُرش ءِ نشانگ کتگ ءُ مجید برگیڈ ءَ را یک نوکیں تُرکگے ءِ راہ ءَ پرینتگ –
مجید برگیڈ بی ایل اے ءِ گچینی ھیلکاری ءِ سرمچاراں ھواریں فدائی یونٹے – کہ بی ایل اے ءِ گچینی کمانڈر مجید ثانی ءِ نام ءَ نامینگ بیتگ کہ ھبدہ مارچ دوھزار ءُ دَہ ءَ بلوچستان ءِ بنجاھی شھر شال ءِ ھند گولیمار چوک ءِ نزیک ءَ پاکستانی پوج ءِ گون ءَ یک جنگے ءِ وھد ءَ بیران بیتگ ات – مجید برگیڈ ءَ وتی اولی کاروائی سال دوھزار ءُ یازدہ ءَ سِی ءُ یک دسمبر ءِ روچ ءَ گمانی رنگ ءَ ڈیتھ اسکواڈ ءِ سروک شفیق مینگل ءِ سر ءَ کتگ بیتگ – دراجیں وھدے ءِ بے تواری ءَ پد مجید برگیڈ ءَ یازدہ اگست دوھزار ءُ ھژدہ ءَ دالبندین ءِ ھند ءَ چینی انجینئرانی کاروان نشانگ کتگ، چریشی ءَ پد داں انگت ءَ بی ایل اے مجید برگیڈ ءَ کراچی، گوادر،تربت، پنجگور،نوشکی ، بولان ءُ بیلہ ءَ بازیں کچے ءَ دوازدہ فدائی کاروائی سرجمی ءَ کتگ اَنت- چریشانی توک ءَ شست ءُ چار فدائیاں بھر زرتگ – یازدہ اگست دوھزار ءُ ھژدہ ءَ فدائی اُرش ءَ پد بی ایل اے ءَ بلوچستان ءَ پاکستانی پوج ءِ گچینی لشکری، آئی ءِ واپار داری لوٹ، چین پاکستان گزارانکی راہ ءُ میان اُستمانی واپارکارانی سر ءَ ترندیں اُرش کتگ اَنت-
بلوچ لبریشن آرمی ءِ سروک داری ءِ مٹ بوگ ءَ ابید اے سوبمند ءُ سانداریں اُرشانی مزنیں سببے مھلوک ءِ پلامرزی اِنت – کہ اود ءَ بلوچ راج ءِ چیر ءُ اندری گیشتر بی ایل اے ءَ پہ وت کتگ – ھمے بنکی سبب اِنت کہ پاکستان ءِ ریاست ءُ پوج ءِ جھلانکداریں جھداں پد ھم بی ایل اے ءَ داشت کنگ ءَ نہ اِنت-
بلوچ لبریشن آرمی ءِ بنکی بنگپ ءُ درشانی ایش اِنت کہ پاکستان بلوچستان ءِ سر ءَ زورگری اِنت ءُ بی ایل اے بلوچ راجی لشکر اِنت، کہ اے زورگری ءَ آجو کنگ ءِ واستا جنگ ءَ اِنت – بی ایل اے ءِ گچینی گوستگیں بیست ءُ پنچ سالاں وتی بنکی بنگپ “ بلوچستان ءِ آجوئی” ءِ بنگپ ءِ سر ءَ اوشتاتگ ءُ پاکستانی پوج ءِ ھلاپ ءَ اوشتاتگ – بی ایل اے ءِ بنگپ راجدپتری راستی ءُ اے بیست ءُ پنچیں سالاں تچک دابی ءَ اوشتگ ءِ سبب بلوچ راج ءِ نیمگ ءَ آئی ءِ نرم دابی ءُ املی پلامرزی یے گندگ ءَ کیت اِنت-
وھدیکہ دومی نیمگ ءَ بلوچستان ءَ برجاھیں پاکستانی گمانی زوراکی ءُ زُلمانی روچ دھکاں برجاہ اَنت، زورانسری آوار جنگ بیوکیں مھلوک، زانگول کرتگیں لاش، پوجی آپریشن ءُ واپاری ءُ لس دوستداری ءِ پالیسیانی سبب ءَ ریاست پاکستان بلوچ راج ءِ پلامرزی ءَ املی رنگ ءَ زبھر بیتگ- پندل سازی ءِ دروشم ءَ ھرچ پلامرزی یے پدر کنت آئی ءِ پشت ءَ لب ءُ ترس ءَ رودم دنت اِنت-
چین پاکستان واپاری گزرانک ءِ وڑیں منسوبھاں بلوچ راج ءِ بھر نہ زیرگ ءِ برابری اِنت- ھمے ڈول روکپتی ءُ رودراتکی بلوچستان ءَ جتا کنوکیں گولڈ سمتڈ لائن بزانکہ لکیر ءِ سر ءَ باڑ جتگ ءُ واپار ءِ پاداں برگ ءِ وڑیں دروشماں مھلوک ءَ بی ایل اے ءِ کمک گیش راستی بوگ ءَ اِنت- بلوچ راج ءِ سیرلاپی ءُ دیمروی پاکستان ءِ نزام ءِ بوگ ءَ مشکل انت-
بی ایل اے ءِ دوستی ءِ گیش بوتگیں مھلوک ءِ پلامرزی ءِ سبب:
بلوچ انسرجنسی ءِ سر ءَ نگاہ ایر کنوکیں زانتکارانی گوشگ اِنت کہ سرفیس ءَ سیاست یا پر ایمنین جد ءُ جھد ءِ سر ءَ ریاستی بندشانی سبب ءَ بلوچ ورنایانی واستا توار چست کنگ ءِ دراھیں راہ ڈنگر جنگ بیتگ اَنت، چشکہ مچی ءُ پریس کانفرنساں بلوچاں چست کن اَنت ءُ لٹ ءُ کٹانی نشانگ کنگ ءَ اَنت- ءُ آیاں بے توار کنگ ءَ آیاں بے دردی ءَ کُش اَنت – ھمے سبب ءَ بلوچ ورنایانی گور ءَ سلاہ بندیں جد ءُ جھد ءَ ابید دگہ راہ نیست اِنت- بلوچ راجدوستانی لس بنگپ ایش اِنت کہ “ جنگ وَ ھمے وڑ بوگ ءَ اِنت ایشی ءَ ھشکیں مِرگ ءَ گھتر اِنت گھگیری کن ایں ءُ مریں”-
چشکہ نودربر سیاست ءِ سر ءَ اگاں چمشانک دیگ بہ بیت گڑا بلوچ اسٹوڈنٹس آرگنائزیشن آزاد ءِ گوستگیں سروک زاھد بلوچ 18 مارچ دوھزار ءُ چاردہ ءَ،وائس چیئرمین زاکر مجید 18 جون دوھزار ءُ نُھ ءَ،انفارمیشن سیکریٹری شبیر بلوچ4 اکتوبر دوھزار ءُ چاردہ ءَ، بی این ایم ءِ رھشون ڈاکٹر دین مھمد بلوچ 28 جون دوھزار ءُ نُھ ءَ زورانسری بیگواھی ءِ آماچ کنگ بیتگ اَنت داں انگت ءَ بیگواہ اَنت- اے ھما لس دیم ءَ ھستیں نام اَنت ایشاں ابید ھزارانی کساس ءَ سیاسی باسک زورانسری بیگواھی ءِ آماچ کنگ بیتگ انت کہ آیانی بارو ءَ ھچ سرپدی نیست اَنت کہ کجا اَنت ءُ چتور اَنت-
بلوچ نیشنل موومنٹ ءِ سروک گلام مھمد بلوچ، بنجاھی کمیٹی ءِ باسک لالا منیر ءُ شیر مھمد ءِ ھمراھی ءَ آیانی وکیل کچکول علی ایڈوکیٹ ءِ چیمبر ءَ سَے اپریل دوھزار ءُ نُھ ءَ پاکستانی پوج ءَ چِست کتگ اَنت ءُ نُھ اپریل دوھزار ءُ نُھ ءَ آ سئینانی لاش تربت ءِ کوچگی دمگ مرگاپ ءَ دزکپتگ اَنت- ھمے ڈول ءَ بی این ایم ءِ جنرل سیکریٹری ڈاکٹر منان سِی جنوری دوھزار ءُ شانزدہ ءَ مستونگ ءَ پاکستانی پوج ءَ دگہ پنچ ھمراھانی ھمراھی ءَ کُشتگ اَنت، بلوچ ریپبلکن پاٹی ءِ بنجاھی رھشون جلیل ریکی سیزدہ فروری دوھزار ءُ ُنھ ءَ پاکستانی پوج ءَ آوار جتگ ءُ بیست ءُ چار نومبر دوھزار ءُ یازدہ ءَ آئی ءِ زانگول کرتگیں لاش کیچ ءَ دزکپتگ – ھمے ڈول بی ایس او آزاد ءِ گوستگیں وائس چیئرمین سنگت سناء بلوچ کہ ھپت دسمبر دوھزار ءُ نُھ ءَ پوج ءَ دزگیر کتگ ءُ سیزدہ فروری دوھزار ءُ دوازدہ ءَ آئی ءِ لاش تربت ءَ دزکپتگ- بی ایس او آزاد ءِ سیکریٹری جنرل رزا جھانگیر چاردہ اگست دوھزار ءُ سیزدہ ءَ پوج ءَ تربت ءَ بی این ایم ءِ رھشون امداد بجیر ءِ ھمراھی کُشتگ – بی ایس او آزاد ءِ سنٹرل کمیٹی ءِ رھشون کمبر چاکر، الیاس نزر زورانسری بیگواھی ءَ پد پنچ فروری دوھزار ءُ یازدہ ءَ کشگ بیتگ ءُ آیانی لاش یکجاہ ءَ چگل دیگ بیتگ اَنت – ایشاں ابید سدانی ھساب ءَ سیاسی باسک پاکستانی پوج ءِ رودینتگین ڈیتھ اسکواڈ ءَ روچ ءِ رھمانی تیرجتگ ءُ کشتگ اَنت-
بلوچ راجدوستیں تکانی گوشگ اِنت کہ بلوچستان ءَ چست بیتگیں سیاسی جنز ءَ پاکستان ھما بنداتی روچ ءَ ھلاس کنگ ءِ جھد ءَ اِنت- ایشی ءِ نوکتریں رنگ گوستگیں روچاں بلوچ یکجھتی کمیٹی ءِ نیمگ ءَ برجم داروکیں بلوچ راجی مُچی ءِ وھد ءَ پاکستانی پوج ءَ دراھیں راہ بستگ ءُ مھلوک ءَ را گوادر ءِ سر بوگ ءَ دارگ ءِ دروشم گندگ ءَ کاینت اِنت- اے یک رندے پد ءَ بلوچ ورنایانی واستا کلوھے بیت اِنت کہ بلوچستان ءَ توار بس توپک ءِ زور ءَ چِست کنگ بیت اِنت پر ایمنی ءِ تواراں ھر وھد ءَ دردناکی ءِ دروشم ءَ بے توار کن اَنت-
پاکستانی ریاست وتی ردیں پالیسانی سبب ءَ بلوچستان ءَ املی رنگ ءَ بلوچ راج ءِ پلامرزی ءَ زبھر بیتگ – کہ بلوچ سلاہ بندانی واستا گیش راہ پچ کنگ ءَ اَنت- زورگری ءِ راجدپتری راستی ءُ پاکستانی پوج ءِ رویشانی سبب ءَ بلوچ راج ءِ واھشت ءُ تلبداری بلوچ سلاہ بندانی نیمگ ءَ گیش بوگ ءَ اَنت- ورنا درک ءُ پاداں بلوچ سلاہ بندیں گلاں ھوار بوگ ءَ اَنت-
چُشکہ بی ایل اے ءِ تل ءُ توکاں اگاں چمشانک دیگ بہ بیت گڑا سروک ءُ جنگ اولی نسل ءَ دومی ءُ نی سیمی نسل ءَ سر بیتگ – ھمک اکتدار ءَ پد بی ایل اے ءِ اُرشانی توک ءَ گیش ترندی گندگ ءَ کیت اِنت-
بی ایل اے ءِ نیمگ ءَ مھلوک ءِ ھب ءُ واھگ گیش بوگ ءِ سبباں نادلگوش کن اَنت- آ ایش اِنت کہ بی ایل اے ءِ نیمگ ءَ برجاھیں جنگ ءَ مھلوک ءِ ساز ءُ سامان ءُ ساھاں تاوان نہ بوگ ءِ برابری اِنت گوستگیں بیست ءُ پنچ سالانی توک ءَ بی ایل اے ءِ سبب گیشتر گچین بیتگ اے اُرشاں مھلوک یا لس شھریاں ھچ تاوان نہ رس اتگ- دومی نیمگ ءَ پاکستانی پوج اچ بی ایل اے ءَ گیش مھلوک ءِ ساہ ءُ سامانی تاوان دیوگ بیتگ – ایشی ءِ یک کسانوکیں مسالے ءِ سر ءَ چمشانک دے ایں کہ بی ایل اے وھدیکہ بلوچستان ءِ شھدگاں بند ایت گڑا اہمبولنساں راہ دے اَنت دومی نیمگ ءَ وھدیکہ پاکستان دگاں بند ایت گڑا آ تچک ءَ چپ بیت اِنت- ھمے سبب اِنت کہ راج ءَ بی ایل اے ءِ درشانی سک دوست بوگ ءَ اِنت کہ پاکستانی پوج زوگر اِنت ءُ بی ایل اے بلوچ راج ءِ پھریزگ ءِ جنگ ءَ اِنت-
ریاستی درشان ءُ زمینی راستی:
ریاستی درشان بندات ءَ ھمے بیتگ اَنت کہ بلوچستان ءِ جاورانی ناگیگ کنگ ءَ ڈنی دست ھوار اَنت- ھرچی مَن پسند ریاستی لیکہ ءِ پروشتگیں گپ ءِ سر ءَ گڑا ریاست ءِ پندل کجام کچ ءَ راست اِنت- بلے زمینی راستی ءَ چہ بلکل جتا اِنت – بی ایل اے ءِ وانندگیں ورنا وتی جان، مال ءُ زند ءَ کربان کنگ ءُ بھر زیرگ ءَ اَنت – کجام ھم زانتکاریں انسان زرانی ھاتر ءَ وتی جان ءِ کربانی ءَ دات نہ کنت- ایشی ءِ نوکتریں درور بی ایل اے ءِ زالبول فدائین ءَ بہ گر کہ آیانی توک ءَ شاری بلوچ ایم فل کنگ ءَ بیتگ ، سمعیہ بلوچ اھوالکاری ءِ تک ءَ ھوار بیتگ ءُ ماھل بلوچ کانون ءِ نودربر بیتگ-
بی ایل اے ءِ مجید برگیڈ ءَ کراچی اسٹاک ایکسینج اُرش ءَ ھواریں سلمان ھمل یک نبشتہ کار ءُ شائرے بیتگ، ھمے ڈول آپریشن درہِ بولان ءَ بھر زیروکیں ھمل مومن یک ناولسٹے بیتگ ءُ دگہ ھرچی کہ مجید برگیڈ ءَ ھوار بیتگ اَنت آیانی گیشتریں سیادی گوں ادب ءُ لبزانک ءُ وانندگی ءَ بیتگ اَنت – چریشی ءِ سبب ءَ بلوچ جھدکارانی ھلاپ ءَ ریاستی درشانی لیکہ مھلوک ءَ شوکیں رنگے ءَ برزی شانی ءَ نہ زرتگ-
ایشی ءَ ابید مجید برگیڈ ءِ دومی نیمگ ءَ فدائیانی اھوالانی سر ءَ یک چمشانکے بہ دے، کراچی ءُ چینی کونسل ھانہ ءَ اُرش ءَ ھواریں عبدالرازق بلوچ یک وانندگیں ورنایے ءُ شائرے بیتگ، آپریشن گنجل ءَ ھواریں نوشکی ایف سی بنجل ءِ کمانڈر بادل بلوچ بلوچستان یونیورسٹی ءَ پارگ بوتگیں مزنیں وانندگے ءِ ھواری ءَ یک کالم نگارے بیتگ ءُ ھمے اُرش ءَ یک دگہ اُرشکارے روف بلوچ اردو ءُ بلوچی ءَ شائری یے کتگ- ھمے ڈول یاسر نور یک کالم نگارے بیتگ- عزیز زھری براھوئی زبان ءِ یک جوانیں شائرے بیتگ – ھمے ڈول مراد آجو بلوچی زبان ءِ شائر ءُ یک کتابے ءِ واھندے بیتگ – آپریشن گنجل ءِ دومی اُرش پنجگور ءِ اُرش ءَ ھواریں سمیع سمیر ءِ سیادی بلوچستان ءِ دمگ پنجگور ءِ جوانتریں فٹبالی گوازی کنوکاں چہ یکے بیتگ- آپریشن درہ ءِ بولان ءَ کمان کنوکیں عطاء بلوچ یک نبشتہ کار ءُ شائرے بیتگ- زیشان زھری ھاپز قرانے بیتگ- گوادر مجید برگیڈ ءِ آپریشن زرپھازگ ءِ چارومی اُرش ءَ ھواریں بابر ناصر ءُ خلیف بلوچ وانندگی ءِ ھواری ءَ نبشتہ کار ءُ شائر بیتگ اَنت-
ریاست ءِ یک درشانی یے اے ھم بیتگ کہ بلوچستان ءَ برجاھیں آجوئی ءِ جنگ ءِ زمہ وار لھتے دُز انت یا لھتے سردار اَنت- بلے گوستگیں روچاں بلوچستان ءِ سرکار ءِ نیمگ ءَ بلوچستان ءَ سیادی داروکیں پروپیسرز، نودربر رھشون ءُ جتا جتائیں تکاں سیادی داروکیں کم چہ کم سَے ھزار مردم فورتھ شیڈول ءِ بھتام جتگ ءُ بندش جتگ اَنت کہ ایشانی سیادی بلوچ لبریشن آرمی ءَ اِنت – گڑا ایشی ءَ چہ وت سرکاری درشانی رد بیت اِنت کہ بی ایل اے ءَ بلوچ راج ءِ وانندگیں پھنات ءِ پلامرزی گون اِنت- ھما ڈول ءَ کہ سردارانی گپ بیت اِنت گڑا اے وھد ءَ بلوچستان ءَ کجام ھم سردار بلوچستان ءِ آجوئی ءِ جنگ ءَ ھوار نہ اَنت بلکیں درستیں سردار پاکستان ءِ پوج ءِ منوک اَنت کہ آیاں ٹھیکہ ءُ وزارتانی سبب ءَ ریاست ءَ وپاداری جوڑ کتگ اَنت- روایتی رنگ ءَ مری، بگٹی ءُ مینگل گوشگ سَے سردار کہ ریاست ءِ بگیر دار گوشگ بیتگ اَنت نی اے ھم ریاست پاکستان ءِ گون ءَ اَنت- مری ٹک ءِ نواب ھیر بکش مری ءِ بیرانی ءَ پد نواب چنگیز مری جوڑ بیتگ- کہ مسلم ن ءَ ھوار اِنت ءُ وفاقی سیاست کنگ ءَ اِنت – بگٹی ٹک ءِ نواب عالی بگٹی اِنت کہ پوج ءِ پھزداری ءَ کراچی ءَ جھمنند اِنت ءُ عطا اللہ مینگل ءِ سیاسی وارس اختر مینگل ریاست ءِ پریم ورک ءَ نیشتگ ءُ سیاست کنگ ءَ اِنت-
گڈسر
اے پٹ ءُ پول ءَ اے گپ تچک بیت اِنت کہ بی ایل اے ءِ اے نوکیں تاکت ءُ چیریں سانمندی جھکلانداری ءِ پشت ءَ نا ڈنی تاکت گندگ کیت اِنت نانکہ بلوچستان ءَ ھستیں قبائلی مھلوک ایشی ءِ پشت ءَ اَنت – بلکیں آئی ءِ سبب ایش اَنت جھل ءَ نبشتگ اَنت-
۱ -بی ایل اے ءَ وت ءَ قبائلی بھر ءَ کش اتگ ءُ وت ءَ یک ادارھے ءِ تہ ءَ برجم داشتگ-
۲ -کوھانی توک ءَ نندگ ءَ ابید ڈن ءَ درکپگ ءُ وت ءَ یک راجی زرمبشتے منگ –
۳- بلوچ وانندگیں ورنایاں وتی نیمگ ءَ دزگرگ-
۴ – یک دیریگیں رنگے ءَ بلوچ راجی پلامرزی ءَ ھما کچ ءَ نزیک ءَ آرگ دانکہ آپریشن ھیروپ ءِ وڑیں مھکمداریِں اُرش کت بہ کن ایں-
۵- بیست ءُ پنچ سالاں ھرڈولیں کربانی دیگ ءَ ابید یکیں بنگپے ءَ اوشتگ کہ راجی بیسہ دارگی اِنت-
اے سبباں ابید بلوچ لبریشن آرمی ءَ اھوالکاری، سیاست، سپارتکاری ءُ پندل سازی ءُ لٹریچر وڑیں دستاں دلگوش داری ءِ بنجل کنگ، پاکستانی ریاست ءُ آئی ءِ پوج ءِ ھلاپ ءَ بازیں ابید سلاہ داریں مردم آورتگ اَنت کہ ایشاں سوبمندی گرگ اِنت ایشاں تاکت ءِ گیش بوگ ءُ سبب ھوار اَنت-
اے بنگپانی سر ءَ ٹپاسگ ءَ پد ایشی ءَ یک چیزے گیش ایت کہ آیوکیں وھداں بلوچستان ءَ برجاھیں جنگ ءَ ترندی آیگے مارا گندگ ءَ کیت اِنت-
Tags
آپریشن ھیروپ
انیس بارانزئی ءُ آصف بلوچ
بی ایل اے
Previous article
گوادر: 4 ماھانی گوزگ ءَ پد بیگواھیں مسلم یل کنگ نہ بیتگ- کھول
Next article
زاھدان، جمعہ خونین: دومی سال روچ ءِ درگت ءَ زھرشانی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
پاکستانی پوجی کارندھانی دزگیری – بی ایل اے ءِ گچینی باسک چی اِنت؟ – باھوٹ بلوچ
By
admin
October 17, 2023
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin
پاکستانی پوجی کارندھانی دزگیری – بی ایل اے ءِ گچینی باسک چی اِنت؟
دی بلوچستان پوسٹ گچینی
نبشتہ کار: باھوٹ بلوچ
11 اکتوبر سَے شمبے ءَ پاکستان ءِ پیرا ملٹری لشکر فرنٹیئر کور ءِ دو کارندہ سوبیدار محمد خان ءُ سپاھیگ عبدالرشید سلاہ بندین مردماں ھما وھد ءَ بیگواہ کُتگ ءُ ناشناسیں جاھاں برتگ اَنت کہ آ چہ بولان ءِ ھنکین مارگٹ ءَ گوزگ ءَ بوتگ اَنت۔ دوئیں کارندہ یک بسے ءَ مساپری کنگ ءَ بیتگ اَنت کہ شھدگ ءِ سر ءَ سلاہ بندیں مردماں بس داشتگ ءُ پجار کنگ ءَ پد آ گوں وت برتگ اَنت۔
بلوچ لبریشن آرمی (بی ایل اے) ءَ دوئیں کارندھانی دزگیر کنگ ءِ زمہ واری من اتگ۔ بی ایل اے ءِ جارکش جیئند بلوچ ءَ یک شنگ کتگیں درشانے ءِ تہ ءَ گْوشتگ کہ اے بیڑ بلوچ لبریشن آرمی ءِ اسپیشل ٹیکٹیکل آپریشنز اسکواڈ (ایس ٹی او ایس) ءَ بی ایل اے انٹیلجنس ونگ ءِ داتگیں چیریں ھالانی سر ءَ کُتگ۔
چد ءُ پیسر 14 ستمبر 2023 ءِ بیگاہ ءَ چہ شال ءَ کساس 20 کلومیٹر دیر ولی تنگی ءِ ھند ءَ پاکستانی پوج ءِ نوک جوڑکتگیں پانگسانی سر ءَ بلوچ لبریشن آرمی ءَ اُرش کُتگ ءُ وتی دستیگی ءَ زرتگ اَت اَنت۔
ولی تنگی ءَ بیتگیں اُرش ءِ تامر بی ایل اے ءِ رسانکدری چینل ھکل ءِ سر ءَ ‘چاردہ دمان ءُ چاردہ جنگول’ ءِ سرھال ءَ گوں شنگ کنگ بیتگ اَت۔ تامر ءِ بندات ءَ پدر کنگ بیت کہ ارش ءَ بی ایل اے ءِ گچینی باسک ‘فتح اسکواڈ’ ءَ اے آپریشن ءَ بھر زرتگ۔
بلوچ لبریشن آرمی ءِ جتا جتائیں باسک جوڑ کنگ بیتگ اَنت کہ ایشانی درانگازی جتا جتائیں وھداں درشان، تامر ءُ بُتانی دروشم ءَ کنگ بیتگ انت۔
بی ایل اے – اسپیشل ٹیکٹیکل آپریشنز اسکواڈ (ایس ٹی او ایس) چی اِنت؟
بی ایل اے – اسپیشل ٹیکٹیکل آپریشنز اسکواڈ ءِ بابت ءَ دلجمیں درشان 21 اکتوبر 2018 ءَ ھما وھد ءَ دیم ءَ اتک وھدے بی ایل اے ءِ یک جنگولیں فتح قمبرانی پنام چیئرمین بولان ءِ ھند مَچ ءَ پاکستانی پوج ءَ گوں یک جنگے ئِے تہ ءَ نمیران بیت اِنت۔
بی ایل اے ءِ جارکش جیئند بلوچ ءَ وتی درشان ءِ تہ ءَ گْوشتگ اَت کہ فتح قمبرانی بی ایل اے – اسپیشل ٹیکٹیکل آپریشنز اسکواڈ ءِ کماندار ءِ بستار ءَ سُر ءُ پر کنگ ءَ بیتگ۔
گل ءِ شنگ بیتگیں لٹریچر ءِ تہ ءَ گْوشگ بیتگ کہ ‘ایس ٹی او ایس اگاں اسپیشل ٹیکٹیکل آپریشنز اسکواڈ بلوچ لبریشن آرمی ءِ مزن ھیلکاریں ھما گچینی باسک اِنت کہ آ شھری ءُ کوھی ھندانی تہ ءَ بلوچ لبریشن آرمی ءِ ھاسیں اُرشاں پیش داروکیں بودشتی ءَ گوں سرجم کنت اِنت۔’
بلوچ لبریشن آرمی ءِ کارانی سر ءِ بندوکیں تاک ‘دکّ’ ءِ تہ ءَ بی ایل اے – ایس ٹی او ایس ءِ گچینی دِرچ ھوار کنگ بیت اِنت، ایشانی تہ ءَ اے باسک ءِ کار ءُ نمیرانیں مردمانی کسہ ھم کنگ بیت، کہ آ اے باسک ءِ بھر بنت اِنت۔
دک 2022 ءِ اھوال ءِ رد ءَ بی ایل اے – ایس ٹی او ایس ءَ گوستگیں سال ءَ سرجمیں بلوچستان ءَ 9 اُرش کُتگ کہ ایشانی تہ ءَ چہ زیارت ءَ پاکستانی پوج ءِ کرنل لئیق بیگ مرزا ءِ دزگیر کنگ، چہ ھرنائی ءَ پاکستانی پوج ءُ چیریں ادارگانی دو کارندھانی دزگیر کنگ ءُ ھمے نیام ءَ بیڑ ءَ ھواریں یک بالی پرگے تباہ کنگ ءُ اپسر ءَ ھوار شش کارندھانی کُشگ ھوار اَنت۔
وھدیکہ گوستگیں سال ءِ آسر 25 دسمبر ءَ بی ایل اے ءِ پیسریگیں سروک جنرل اسلم بلوچ ءِ نمیرانی ءِ سالروچ ءِ رد ءَ پد ما پدیں اُرشانی تہ ءَ دو ترندیں اُرش تربت ءُ کاھان ءَ کنگ بنت کہ ایشانی تہ ءَ ھواریں دروشم ءَ پاکستانی پوج ءِ یک کیپٹن ءُ کمیشنڈ اپسر ءَ ھوار 15 کارندہ کُشگ بنت۔ ھمے دوئیں اُرش ھم بی ایل اے ءِ ایس ٹی او ایس تَک ءَ کُتگ اَنت۔
ایشی ءَ ابید شھرانی تہ ءَ اے باسک ءَ سلاہ بندیں اُرشاں ابید بمب تراکانی پاکستانی پوج ءِ پلامرزیں مردم ھم نشانگ کُتگ انت بلوچستان ءِ شھرانی تہ ءَ ھمے تَک ءَ ‘مقناطیسی بم’ بزانکہ چکمکی بمب ھم بندات کُتگ اَنت۔
اے تک ءِ باسکانی تہ ءَ طارق مری پنام ناصر بولان ءُ ھرنائی ءِ کوھی دمگانی تہ ءَ 23 اکتوبر 2021 ءَ جنترو ءِ ھند ءَ پاکستانی پوج ءَ گوں یک میڑ یے ئِے تہ ءَ نمیران بیت اِنت۔ بی ایل اے ءِ درشان ءِ تہ ءَ گْوشگ بیتگ اَت کہ طارق مری پنام ناصر جھمنند کاھان، بلوچ لبریشن آرمی بولان دمگ ءِ اسپیشل ٹیکٹیکل آپریشنل اسکواڈ ءِ کماندار بیتگ۔
اے تَک ءِ شھری باسک تابش عنایت پنام ریحان جھمنند خدابادان، پنجگور 29 جولائی 2021 ءِ شپ ءَ پنجگور ءَ پاکستانی پوج ءَ گوں یک سلاہ بندیں جنگے ئِے تہ ءَ نمیران بیت اِنت۔
بلوچ لبریشن آرمی ءِ ھمے تک برجاھیں سال ءَ شنگ بیتگیں بی ایل اے ءِ سروک بشیر زیب بلوچ ءِ تامری کلھانی تہ ءَ ھم گندگ بیت کن اَنت، کہ اود ءَ اے تَک ءِ باسک گچینی پوشاکانی تہ ءَ ءُ نوکیں سلاھاں گوں گندگ بیت کن اَنت۔
بی ایل اے – فتح اسکواڈ چی اِنت؟
گل ءِ لٹریچر ءِ رد ءَ ‘فتح اسکواڈ، بلوچ لبریشن آرمی ءِ پنچمی باسک ءُ “پیشرُمبیں دستگ” اِنت۔ اکتوبر 2018 ءَ ھژدہ ءَ داں فتح اسکواڈ بی ایل اے ءِ چارمی باسک “ایس ٹی او ایس” ءِ یک مھکمیں بھرے بیتگ۔ البت 20 اکتوبر 2018 ءَ سرمچار فتح قمبرانی پنام چیئرمین ءِ نمیران بئیگ ءَ پد، بی ایل اے ءَ فتح قمبرانی ءِ دلیری ءِ منگ ءَ “فتح اسکواڈ” گوں آئی ءِ نام ءَ گوں بندوک کُتگ، یک جتاھیں باسکے ئِے بستار داتگ۔’
گیشتر گشگ بیتگ کہ ‘بلوچ لبریشن آرمی ءِ اے “ایلیٹ ونگ” پیش داروکیں بودشت کاری یے واھند، تجربگ کاریں سرمچارانی سر ءَ بندوک اِنت، کہ پیشرُمبیں دستگ ءِ کرد ءَ پیلو کنان ءَ دژمن ءِ بازیں پانگسانی سر ءَ دستیگی کنگ ءَ سوبمند بیتگ۔’
بی ایل اے ءَ 31 مئی 2021 ءَ بولان ءِ دمگ مارواڑ ءَ پاکستانی پوج ءِ غازہ بند سکاؤٹس 129 ونگ ءِ اویس پانگس یک ترندیں ارشے ءِ تہ ءَ نشانگ کُت، ھمے اُرش ءَ پاکستانی پوج ءِ 24 کارندہ کُشگ بیتگ اَنت ءُ یکے جنگولاں دزگیر کُتگ اَت۔
ھمے اُرش ءَ بی ایل اے ءِ 3 جنگول ھم جَنَگ بیتگ اَت، کہ اِیشانی تہ ءَ ھنگل مری پنام لیلا، آفتاب جتک پنام وشین ءُ شاویز زھری پنام سارنگ ھوار اَنت۔
بی ایل اے ءِ جارکش ءَ گْوشتگ کہ سئے مردم بلوچ لبریشن آرمی ءِ پیشرُمبیں تکے باسک بیتگ اَنت۔ جارکش ءَ گیشتر گْوشتگ کہ فتح اسکواڈ ءَ گل ءِ ھما گچینتگیں دلیریں سرمچار ھوار اَنت، کہ آ ھدادیں جنگی بودیشتانی واھند بئیگ ءَ ھوار آیاں اے ھاسیں ھیلکاری ھم رس اتگ کہ آ دیم پہ دیمی میڑانی تہ ءَ سرمچارانی رھشونی ءَ کنان دژمن ءِ سرپاں پروشان بنت ءُ تہ ءَ بہ پُتراَنت۔
فتح اسکواڈ ءِ بابت ءَ شنگ بیتگیں تاک ءِ تہ ءَ اسکواڈ ءِ 17 ٹِکانی سر ءَ بندوکیں رھبند ءُ پرمان ھوار اَنت، اے ٹِکانی تہ ءَ اے ھم ھوار اِنت کہ اسکواڈ ءِ باسک ھواری ءَ پد وتی وس ءَ نہ بنت، ءُ درستیں پیسلھانی تہ ءَ بنجاہ ءِ پابند بنت۔ تچگ، سرنڈر کنگ اگاں گل ءِ یل کنگ ءِ جاور ءَ ھما باسک کُشگ بیت اِنت۔ اسکواڈ رھوت ءِ ھاتر ءَ ٹیکنالوجی ءِ کارمرزی ءَ گچینی وھد ءَ ڈن کُت نہ کنت۔ اسکواڈ ءِ سنگتانی نمیران بئیگ ءِ دروشم ءَ، نامانی پدر کنگ مِشن ءِ رد ءَ گل ءِ زمہ واری بیت۔ اسکواڈ ءِ باسک وتی اگدہ ءَ ھچ پئیم ءَ پدر نہ کن اَنت۔
آسری
بلوچ لبریشن آرمی ءِ کارانی تہ ءَ بدلی گندگ ءَ پیداک اِنت۔ گوستگیں پنچ سالانی تہ ءَ کہ ھمود ءَ بی ایل اے – مجید برگیڈ ءَ وتی اُرشانی تہ ءَ تُرندی ءُ تیزی آورتگ، ھمود ءَ کوہ ءُ شھرانی تہ ءَ گل ءَ جتائیں دروشم ءِ اُرش کتگ اَنت کہ ایشانی تہ ءَ وڑ ءُ پئیمانی تہ ءَ بدلی گندگ ءَ اَتکگ۔
بی ایل اے انٹیلی جنس ءِ تک ءَ تربت ءَ پاکستانی پوج ءِ چیریں ادارگانی مزنیں اپسرانی اھوال درگیجگ ءَ ھوار گوادر ءِ مُھریں ھندانی تہ ءَ چینی شرکتانی کارندھانی سُر ءُ پُرانی اھوال ھم جم کنگ ءَ سوبمند بیتگ اَنت وھدیکہ ولی تنگی، مارواڑ، کاھان ءُ دگہ ھندانی تہ ءَ پاکستانی پوج ءِ کیمپانی سر ءَ دستیگ کنگ ءَ ھم سوبمند بیتگ ءُ بنجاھی شھدگانی سر ءَ دگ بندگ ءُ پوجی اپسر ءُ کارندھانی دزگیر کنگ بلوچ لبریشن آرمی ءِ باسکانی مھکمی ءَ پدر کن اَنت۔
ترندیں اُرشانی پدگرد ءَ پاکستانی پوج ءِ نیمگ ءَ پیسر ءَ چہ دزگیریں (زورانسری بیگواھیں) مردمانی کُشگ پوج ءِ بےسوبی ءَ پدر کنت وھدیکہ دیمتر ءَ اے باسکانی گیشتر مھکم بوھگ ءِ ھم گمان گندگ بیگ ءَ اِنت۔
بی ایل اے ءِ سروک بشیر زیب بلوچ ءَ وتی کلوہ ءِ تہ ءَ گْوشتگ کہ ’مارا وتی جنگ ھمود ءَ داں سر کنگی اِنت کہ اسلام آباد، پنجاب، پنڈی، لاھور ءُ گجرانوالہ ءَ مھلوک ڈن ءَ در بہ کپ اَنت، پریات بہ کن اَنت ءُ پاکستان ءَ بگش اَنت کہ نوں بس کن بلوچستان ءِ تہ ءَ جنگ ءَ بند بہ کن۔’
Tags
بی ایل اے
ٹی بی پی گچینی
Previous article
چہ پسنی ءَ سیادی داروکیں گشندہ شوکت سفر بیران بیتگ
Next article
اسرائیل ءَ لبنان ءَ حزب اللہ ءِ ناشرانی بنجل ءِ نشانگ کنگ ءِ ٹاہ داتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
By
admin1
November 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچستان ءِ دمگ کیچ ءِ ھند تربت ءَ سلاہ بندیں مردماں پاکستانی پوج ءِ بُنجل نشانگ کتگ، اود ءَ تُرندیں تیرگواری ءُ تراکانی توار اش کنگ بیتگ-
سلاہ بندیں مردماں تربت ءِ دمگ میری بگ ءَ برجاھیں پاکستانی پوج ءِ بُنجل ءِ سر ءَ اُرش کتگ-
اِھوالکار ءِ رِد ءَ تُرندیں تیرگواری ءُ تراکانی توار اش کنگ بیتگ وھدے کہ چیک پوسٹ ءَ آس چست بیتگ، وئیل ءَ پاکستانی پوج ءَ جانی ءُ مالی تاوان چست کنگ ءِ ھال اِنت-
پاکستانی پوج ءُ سلاہ بندیں مردمانی میان ءَ داں دیراں تیرگواری ءِ رِد برجاہ بیتگ، پاکستانی پوج ءِ کمک ءِ واستا مزنیں کچے ءَ کارندہ تربت ءَ چہ راہ دیگ بیتگ اَنت-
وئیل ءِ زمہ واری انگت ھچ گل ءَ نہ زرتگ-
Tags
کیچ
Previous article
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
نوکتریں
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کیچ : بلیدہ ءَ یک لاشے دزکپتگ، لاش ءِ پجار پرائیوٹ اسکول ءِ استاد ءِ نام ءَ زانگ بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
By
admin1
November 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کراچی ، بلوچستان ءُ پنجاب ءَ دو براتاں ھوار نُھ مردم آوار جنگ ءُ بیگواہ کنگ بیتگ اَنت-
گیشیں ھالانی رِد ءَ فاسٹ یونیورسٹی لاھور ءَ وانوکیں ورنا شوزب سلیم ء حاجی سلیم بزدار جھمنند ماڈل ٹاؤن، ڈیرہ غازی 23 اکتوبر ءَ ھما وھد ءَ زورانسری بیگواہ کتگ وھدے آ یونیورسٹی ءَ روگ ءَ بیتگ-
شوزب سلیم، فاسٹ یونیورسٹی بی ایس سول انجینئرنگ ءِ ھپتمی سمسٹر ءِ نودربرے-
اِھوالکار ءِ رِد ءَ ورنا پاکستانی چیریں ادارھانی کارندھاں آوار جتگ کہ آئی ءِ منانک ھست اَنت-
شال ءِ دمگ روکپتی بائی پاس لنک دگ ءِ جھمنندیں ورنا نجیب اللہ ء دوران جتوئی 22 اکتوبر ء ندیم ء آزاد خان جتوئی 29 اکتوبر ءَ زورانسری بیگواہ کتگ-
دوئیں وئیلاں پاکستانی پوج ءَ لوگانی سر ءَ بیڑبرتگ ورنا آوار جتگ ءُ بیگواہ کتگ اَنت-
ھمے وڑ بلوچستان ءِ تیاب دپی شھر گوادر ءَ پاکستانی چیریں ادارہ ایم آئی ءُ ڈیتھ اسکواڈ کارندھاں دو برات آوار جتگ ءُ بیگواہ کتگ اَنت-
گیشیں ھالانی رِد ءَ پرندوشگیں ساھت یک ءَ گوادر ءِ دمگ پسنی ءَ وارڈ نمبر یک ءَ پاکستانی پوج ءِ چیریں ادارہ ایم آئی ءُ آئی ءِ چیردستی ءَ جوڑ کتگیں ڈیتھ اسکواڈ کارندھاں بیڑبرتگ دو برات آوار جتگ ءُ گوں وت برتگ اَنت-
آوار جنگ بیتگیں براتانی پجّار میانداد ء فقیر محمد ءُ دوشمبے ءِ فقیر مھمد آوار جتگ ءُ بیگواہ کتگ اَنت-
ھالانی رد ءَ پاکستانی پوج ءَ چار روچ پیش چہ کراچی ءَ کیچ ءِ جھمنندیں دو ورنا ملمہ بلوچ ء جمال ءُ عابد بلوچ آوار جتگ ءُ بیگواہ کرتگ اَنت۔ ملمہ بلوچ سنگ آباد ءُ آبد بلوچ سری کلگ ءِ جھمنند اِنت۔
ھمے وڑ ءَ پاکستانی پوج ءَ گوستگیں روچ چہ گونڈسرین ءَ جنگیان بلوچ ء فقیر محمد نامیں کماشے آوار جتگ ءُ بیگواہ کرتگ۔ جنگیان بلوچ یک شپانکے ءُ چہ وتی جند ءِ گس ءَ آوار جنگ ءُ بیگواہ کنگ بیتگ۔
شانزدہ نومبر 2025 ءَ کیچ ءِ دمگ بلیدہ ءِ ھند چہ ریکو ءَ پاکستانی پوج ءَ یک سُھیل ء محمد شریف نامیں ورنایے آوار جتگ ءُ بیگواہ کتگ-
ھمے وڑ ھژدہ نومبر 2025 ءَ کیچ ءِ دمگ بالگتر ءِ ھند گڈگی ءَ پاکستانی لشکر ءَ بیڑبرتگ امیربخش ء گنگُزار جھمنند کیلکور بالگتر آوار جتگ ءُ بیگواہ کتگ-
انچش ھژدہ نومبر 2025 ءَ ڈیتھ اسکواڈ ءِ کارندھاں بُنجاھی آر سی ڈی دگ سُھراب ءَ اسماعیل بلوچ جھمنند باگبنہ ھُزدار آوار جتگ ءُ بیگواہ کتگ اَنت-
زانگ بہ بیت بلوچستان ءَ یک نیمگے زورانسری آوار جنگ ءُ دومی نیمگ ءَ بیگواھیں مردمانی لاش دور دیگ بیگ ءَ اَنت-
Tags
بیگواھی
Previous article
گال ءُ لبز چوں مانا دیگ بنت؟- شاھد اھمد
Next article
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کیچ : بلیدہ ءَ یک لاشے دزکپتگ، لاش ءِ پجار پرائیوٹ اسکول ءِ استاد ءِ نام ءَ زانگ بیتگ
admin1
-
November 20, 2025
کیچ : بلیدہ ءَ یک لاشے دزکپتگ، لاش ءِ پجار پرائیوٹ اسکول ءِ استاد ءِ نام ءَ زانگ بیتگ
By
admin1
November 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کیچ ءِ دمگ بلیدہ ءَ سلوئی کور ءَ یک ھُشکیں لاشے دزکپتگ۔ دمگی مردمانی ھال دیگ ءِ سر ءَ پولیس لاش جاہ ءَ سر بیتگ ءُ لاش اش چِست کتگ ءُ پہ شناسائی ءُ اژددی چار ءُ تپاس ءِ ھاتر ءَ بلیدہ پولیس ءِ کارگس ءَ برگ بیتگ-
پولیس ءِ رد ءَ چہ لاش ءَ زانگ بیتگ کہ اے لاش سکا کوھنیں لاشے ءُ آئی ءِ ھُشکیں ھڈ اَنت کہ ایشی ءِ سبب ءَ زوتیں پجار کنگ ناسرجمی انت۔ پولیس ءَ گیشیں پٹ ءُ پول بندات کتگ وھدے کہ لاش ءِ پجار کنگ ءَ سرجمیں پجار شناسی بوگ ءَ انت-
دومی نیمگ ءَ بی این ایم ءِ انسانی ھکانی ادارہ پانک ءِ رد ءَ اے لاش ءِ پجار ایاز بلوچ ء مھمد اکبر جھمنند میناز بلیدہ ءِ نام ءَ بیتگ –
پانک ءَ کھول ءِ درور دیان ءَ گوشتگ ایاز بلوچ 12 نومبر 2025 ءَ اسکول ءَ واتر لوگ ءَ آیگ ءَ بیتگ کہ راہ ءَ گمانی رنگ ءَ ڈیتھ اسکواڈ ءِ سلاہ بندیں مردماں آوار جتگ ءُ برتگ-
زانگ بہ بیت بلوچستان ءَ مردمانی لاشانی دزکپگ ءِ درچ یکشل ءَ برجاہ انت ءُ اود ءَ گیشتریں بھتام پاکستانی پوج ءُ چیریں ادارہ ءُ آیانی جوڑ کرتگیں ٹولی کہ لس نام ءَ ڈیتھ اسکواڈ ءِ نام ءَ زانگ بیت انت-
Tags
بلیدہ
Previous article
بلوچستان ءَ پاکستانی پوج ءِ سر ءَ اُرش، چار سرمچار نمیران
Next article
بیا بلوچاں رکین اِیں- شَکل بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچستان ءَ پاکستانی پوج ءِ سر ءَ اُرش، چار سرمچار نمیران
By
admin1
November 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچستان ءِ جتا جتائیں جاھاں سلاہ بندیں مردماں پاکستانی پوج ءُ دگہ چیزانی سر ءَ اُرش کتگ انت ءُ ھمے وڑ پاکستانی پوج ءِ ڈرون اُرشان چار سرمچار نمیران بیتگ انت-
یو بی اے ءِ جارکش مزار بلوچ ءَ وتی شنگ کتگیں درشان ءَ گوشتگ چار نومبر ءِ سھب ءِ ساھت ھپت ءُ نیم ءَ کلات ءِ دمگ کوہ ناگائی ءِ کوھی ھنداں زورگریں پاکستانی پوج ءِ ڈرون اُرشاں ھمراھیں گل بلوچ لبریشن فرنٹ ءِ یک سرمچارے ءَ ھوار چار سرمچار شھید بیتگ انت-
آئی ءَ گوشتگ شھید بیتگیں سرمچارانی تہ ءَ ڈاکٹر مدثر شاھوانی، شھباز خان مری شاکر جتوئی، سنگت ھارس محمد شھی ھوار انت کہ ایشانی توک ءَ ڈاکٹر مدثر ھمراھیں گل بلوچ لبریشن فرنٹ ءِ سرمچار بیتگ-
ھمے وڑ ءَ بلوچستان ءِ جتاجتائیں دمگاں پاکستانی پوج ءُ ٹاور ءِ سر ءَ بیتگیں اُرشانی زمہ واری بی ایل اے، بی ایل ایف ءُ بی آر جی ءَ منّ اِتگ اَنت-
ھمے وڑ بلوچ لبریشن آرمی ءِ جارکش جیئند بلوچ ءَ وتی شنگ کرتگیں درشان ءِ تہ ءَ گوشتگ کہ بی ایل اے ءِ سرمچاراں بلیدہ ءُ مستونگ ءَ دو جتاجتائیں اُرشاں پاکستانی پوج نشانگ کتگ ءُ تاوان داتگ۔
جارکش ءَ گوشتگ کہ کیچ ءِ ھند بلیدہ گلی ءَ مرچی بی ایل اے ءِ سرمچاراں زورگریں پاکستانی پوج ءِ پیادگیں کارندہ ھما وھد ءَ نشانگ کرتگ اَنت کہ آپہ زورگریں پاکستانی پوج ءِ کاروان ءِ پھازداری ءَ بوتگ اَنت۔ اُرش ءِ آسر ءَ پاکستانی پوج ءِ یک کارمندے جاھی مرتگ ءُ یکے ءَ ٹپی بوتگ۔
جارکش ءَ گوشتگ کہ بی ایل اے ءِ سرمچاراں سے شمبے ءِ شپ ءَ مستونگ شھر ءَ برجاھیں پاکستانی پوج ءِ بُنجاھی بنجل ءِ سر ءَ گرنیڈ لانچر ءِ گولا آس داتگ ءُ دژمن ءِ سنگر نشانگ کرتگ اَنت۔ اُرش ءِ آسر ءَ زورگریں پوج ءَ جانی ءُ مالی تاوان بوتگ۔
ھمے وڑ بلوچستان لبریشن فرنٹ ءِ جارکش میجر گْوھرام بلوچ ءَ شنگ کرتگیں درشان ءِ تہ ءَ گوشتگ کہ مئے سرمچاراں ھژدہ نومبر ءَ سے شمبے ءِ سُھب ءِ دہ ءَ کیچ ءِ دمگ بالگتر ءَ آسانک کنڈگ ءَ زورگریں پاکستانی پوج ءِ کاروان ءَ پھاز دیوکیں کارندھانی سر ءَ سنگر گپتگ ءُ نوکیں ءُ مزنیں سلاھاں چہ اُرش کرتگ چریشی ءِ آسر ءَ زورگریں پاکستانی پوج ءَ جانی ءُ مالی تاوان چست کنگ کپتگ-
جارکش ءَ گوشتگ دومی کاروائی ھژدہ نومبر ءِ شپ ءَ بلوچستان لبریشن فرنٹ ءِ سرمچاراں آواران ءِ دمگ بزدار وھلی ڈھل ءِ ھند سر ءَ برجاھیں یوفون ٹاور ءِ تراکناکیں شورواں چہ نشانگ کرتگ ءُ تباہ کرتگ –
بلوچ ریپبلکن گارڈز ءِ جارکش دوستین بلوچ ءَ رسانکدر ءَ وتی شنگ کُرتگیں درشان ءِ تہ ءَ گوشتگ کہ بی آر جی ءِ سرمچاراں شال ءِ دمگ اسپنی دگ ءَ زورگریں پاکستانی پوج ءِ کارندہ دستی بمب اُرش ءَ نشانگ کرتگ اَنت ۔
جارکش ءَ گوشتگ کہ چہ اے اُرش ءِ آسر ءَ زورگریں پاکستانی پوج ءَ جانی ءُ مالی تاوان رستگ۔
درشانانی گُڈی ءَ سے گلاں اُرشانی زمہ واری منّ اِتگ گوشتگ کہ مئے اُرش داں بلوچستان ءِ وتواجھی ءَ تاں برجاہ بنت-
Tags
بی آر جی
بی ایل ایف
بی ایل اے
یو بی اے
Previous article
اسلام آباد ءِ مزن آمیدگس ءَ ڈاکٹر ماھرنگ ءِ نام ای سی ایل ءَ درکنگ ءِ ھکم داتگ
Next article
کیچ : بلیدہ ءَ یک لاشے دزکپتگ، لاش ءِ پجار پرائیوٹ اسکول ءِ استاد ءِ نام ءَ زانگ بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اسلام آباد ءِ مزن آمیدگس ءَ ڈاکٹر ماھرنگ ءِ نام ای سی ایل ءَ درکنگ ءِ ھکم داتگ
By
admin1
November 19, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اسلام آباد ءِ مزن آمیدگس ءَ پٹ پولی کمیٹی ھکم داتگ کہ آ سی روچ ءِ تہ ءَ ڈاکٹر ماھرنگ ءِ نام ءَ چہ ایگزٹ کنٹرول (ای سی ایل ) ءَ درکنگ ءِ پیسلہ ءَ بہ کنت ۔ آمیدگس ءَ کانود جوڑ کنوکیں ادارہ ھم گوشتگ انت کہ آمیدگسی ھکمانی پابند بہ بیت ۔
اسلام مزن آمیدگس ءِ چیف جسٹس سرفراز ڈوگر ءَ مھرنگ بلوچ ءِ نام ایل سی ایل ءَ درکنگ ءِ داتگیں درھواست ءِ پیشی جتگ ، درھواست کنوک نیمگ ءَ عطاء اللہ کنڈی پیش بوتگ وھدیکہ اشی ءَ پیسر ایڈوکیٹ ایمان مزاری وکیل بوتگ ۔
سال 2024 ءَ ماھرنگ بلوچ آمریکہ ءَ بوتگیں ٹائم 100 گالا ءَ ھوار بوگ ءِ ھاتر ءَ رؤگ ءَ بوتگ گڑا بالی پٹ ءَ آئی ءَ گوشگ بوتگ کہ آئی ءِ نام ای ایل سی ءَ مان انت آئی ءَ پد آ مدامی وتی وکیلانی ھمراھی ءَ آمیدگس ءَ شتگ ءُ پیش بوتگ ۔
ایڈوکیٹ عطاءاللہ کنڈی ءَ آمیدگس ءَ گوشتگ کہ 7 اکتوبر 2024 ءَ ماھرنگ امریکہ ءِ روگ ءَ دارگ بوتگ ۔ اولسر ءَ آئی ءِ نام پی سی ایل ءُ پد ءَ ای سی ایل ءَ مان کنگ بوتگ ۔ آئی ءَ لوٹ کتگ پٹ پولی کمیٹی وتی داتگیں وھد ءَ پیسلہ کنگ ءِ پابند کنگ بہ بیت ، کہ آمیدگس ءَ من اتگ ءُ کمیٹی ھکم داتگ کہ سی روچ ءِ تہ ءَ پیسلہ بہ کنت ۔
ماھرنگ بلوچ کہ آئی ءِ امر 32 سال انت، 22 مارچ 2025 ءَ چہ آمیدگسی ریمانڈ ءَ انت ۔ آ ھمے الزام ءَ دزگیر کنگ بوتگ کہ آئی ءَ شال سول نادراھجاہ ءَ بوتگیں اُرش ءَ بھر زرتگ ءُ زورانسری آوارجنیانی بگیری ءَ زھرشانیانی میان ءَ پولیس ءِ کریک ڈاؤن ءَ پد مھلوک جزباتی کتگ انت۔
ماھرنگ بلوچ مینٹیننس آف پبلک آرڈر ( ایم پی او) ءِ 3 رد ءَ دزگیر کنگ بوتگ ۔ اے کانود ھنچیں مردماں دزگیر کنگ ءُ بند کنگ ءِ موکل ءَ دنت کہ آ مردمانی نظم و نسق پہ ھترہ زانگ بیت ۔ بندات ءَ آ سی روچ ءَ نزربند کنگ بوتگ پدا گیش کنگ ءُ سے ماہ ءَ ایم پی او ءِ رد ءَ بندیگ کنگ بوتگ ۔
آئی ءَ وتی کار سال 2009 ءَ ھما وھد ءَ بندات کتگ انت کہ آئی ءِ پت عبدالغفار لانگو چہ کراچی ءَ پاکستانی پوج ءَ زورانسری آوار جتگ ءُ بیگواہ کتگ کہ پد ءَ سال 2011 ءَ گڈانی ءَ آئی ءِ ژانگولیں جون دست کپتگ ۔ آئی ءَ پد ماھرنگ بلوچ ءَ زورانسری آواجنی ءُ درکانودی کشت ءُ کوشانی بگیری ءَ بازیں زھرشانی ءُ زرمبشت مھکم کتگ انت کہ آیانی تہ ءَ بلوچ لانگ مارچ 2023 ءُ گوادر 2024 ءَ گوادر ءِ راجی مچی ھوار انت ۔
ماھرنگ بلوچ ھدہ ڈسٹرکٹ جیل ءَ نگیگیں جاواراں بندیگ کنگ بوتگ ۔ آئی ءِ گھار ءِ رد ءَ آ نزور ءُ مجگی زوراکی ءِ آماچ گندگ ءَ اتکگ ءُ آ کانودی وکیلاں گوں ھم دچار کپگ ءَ نہ اشتگ ۔ رپورٹ ءِ رد ءَ ماھرنگ بلوچ ریاست ءِ نیمگ ءَ گوشگ بوتگ کہ ھچ مہ گش ایت ءُ وتی سیاسی سر پراں ھلاس بہ کنت گڑا یل کنگ بیت انت گڑا اے ماھرنگ ءَ نہ من اتگ انت ۔
2025 ءَ آ نوبیل داد ءِ ھاتر ءَ نامینگ ھم بوتگ ۔ آئیب ءَ کساس 241 روچ انت کہ بندیگ انت ءُ اے آئی ءِ دراجتریں بندیگی انت ۔
Tags
ماہ رنگ بلوچ
Previous article
کیچ : پکنک ءَ شتگیں مردمانی سر ءَ پاکستانی پوج ءِ اُرش، یک مردمے بیران یکے ٹپی
Next article
بلوچستان ءَ پاکستانی پوج ءِ سر ءَ اُرش، چار سرمچار نمیران
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
میکسیکو ءِ شھر ءَ جین زی ءِ زھرشانی، 100 ءَ گیش مردم ٹپی
By
admin1
November 16, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
میکسیکو ءِ شھر ءَ سروک ءِ جرمانی ھلاپ ءَ بازیں کچے ءَ زھرشانی سَد ءَ گیش مردم ٹپی ءُ بیست دزگیر کنگ بیتگ انت-
فرانسیسی ھال سر کنوکیں ادارہ اے ایف پی ءِ رد ءَ شمبے ءِ روچ ءَ ھزاراں مردماں بنجاھی شھر ءِ گوستانکی چوک زرکالو ءَ روانک کش اتگ-
اے زھرشانی ءِ سروکی ورنایاں کتگ کہ سرجمیں دنیا ءَ جنریشن زی ءِ زھرشانی زرمبشتاں سانمند بیتگ انت-
زھرشانی ءَ ’سومبریرو موومنٹ‘ ءِ پلامرزی کنوک ھم ھوار بوتگ انت۔ اے جنبش چہ یک شھردارے کوش ءَ پد پیداک بوتگ کہ آئی ءَ وتی شھر ءَ مھکمیں رنگے ءَ توار چِست کتگ ءُ گھگیری کتگ-
اے ایف پی ءِ رد ءَ جتا جتائیں اُمرانی مھلوک سروک ءِ ماڑی ءِ دیم ءَ زھرشانی ءَ ھوار بیتگ انت- اود ءَ سروک کلاؤڈیا شینباوم نندوک بیتگ ءُ اود ءَ کار ءَ بیتگ-
لھتے زھرشانی کنوکاں پہ سروک ءِ ماڑی ءِ رکینگ ءَ ایر کنگ بوتگیں دھاتی بندش ٹُکّر ٹُکّر کتگ اَنت ءُ پولیس ءِ سر ءَ سنگ جنگی کتگ۔ اے ایف پی ءِ اھوالکاراں ھال داتگ کہ پولیس ءَ زھرشانی کنوکاں شنگ ءُ تالان کنگ ءِ ھاتر ءَ آنسو گیس ءِ کارمرد کنگ ءَ پسو داتگ۔
میکسیکو شھر ءِ سیکورٹی سروک پابلو واسکز ءَ اھوالکاراں گوں تران کنان ءَ گْوشتگ: زھرشانی بازیں کلاکاں امن ءُ ایمنی ءَ برجاہ بوتگ بلے پد ءَ یک گلے ءَ زوراکی ءِ کار بندات کتگ۔
آئی ءَ گْوشتگ کہ 20 زھرشانی کنوک ءُ 100 پولیس ءِ کارندہ ٹپیگ بوتگ اَنت ءُ 40 کارندہ ٹپیگ بوھگ ءِ سبب ءَ نادراھجاہ ءَ سر کنگ بوتگ اَنت۔
Tags
زھرشانی
میکسیکو
Previous article
کیچ ءُ پنجگور ءَ پاکستانی پوج ءَ چار مردم آوار جتگ ءُ بیگواہ کتگ اَنت
Next article
بولان میڈیکل کالج: مھکمہ جانسلامتی ءَ نودربرانی ترسینگ ءِ پژدر ءَ پٹ ءُ پول ءِ کڈنی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اسلام آباد ءِ وت کُشیں اُرش: پاکستان ءَ گمانی کمکار ءَ ھوار ٹی ٹی پی ءِ چار کارندہ دزگیر کنگ ءِ ٹاہ
By
admin1
November 14, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
پاکستانی سرکار ءِ گوشگ اِنت کہ آئی ءَ اسلام آباد ءِ سیکٹر جی الیون ءَ تراک ءِ تہ ءَ گمانی ھواریں ٹی ٹی پی ءِ چار باسک دزگیر کتگ اَنت۔
پاکستان سرکار ءِ ایکس اکاؤنٹ ءَ شنگ بیتگیں درشان ءِ رد ءَ انٹیلیجنس بیورو ڈویژن ءُ سی ٹی ڈی ءِ ھواریں کاروائی ءِ آسر ءَ جوڈیشل کمپلیکس جی 11 اسلام آباد ءِ سر ءَ اُرش ءَ ھواریں ٹی ٹی پی ءِ ناشرکاری ءِ سیل ءَ چار کارندہ دزگیر کتگ انت-
زانگ بہ بیت کہ ھمے گوزوکیں ھپتگ ءِ سئے شمبے ءِ روچ ءَ اسلام آباد ءَ جی ون ءِ آمیدگس ءِ دپ ءَ وت کُشیں اُرشے ءَ 12مردم بیران بوتگ انت ۔
بیان ءِ رد ءَ جست ءُ پرس ءِ وھد ءَ وت کُش اُرش کنوک ءِ ھنڈلر ساجد اللہ عرف شینا ءَ من اِتگ کہ ٹی ٹی پی ءِ کمانڈر سعید الرحمن عرف داداللہ ءَ ٹیلی گرام ءِ بنشون ءَ گوں آئی ءَ رھوت کتگ ءُ چہ آئی ءَ لوٹ کتگ کہ آ اسلام آباد ءَ وت کُشیں اُرشے بہ کنت دانکہ کانون سازگار کنوکیں ادارگاں تاوان بہ رس ایت۔
بیان ءِ رد ءَ داد اللہ عرف ’شینا‘ ءَ وت کُش اُرش کنوک عثمان عرف ’قاری‘ ءِ اکس راہ داتگ کہ پاکستان ءَ دست بہ گپت-
بیان ءِ تہ ءَ اے ھم گْوشگ بیتگ کہ وت کُشیں اُرشکار عثمان عرف ’قاری‘ ءِ سیادی چہ شینواری ٹک ءَ اِنت ءُ اوگانستان ءِ شھر اچین، ناگرھار ءِ نندوک اِنت۔
بیان ءِ رد ءَ وھدے وت کُشیں اُرشکار اوگانستان ءَ چہ پاکستان ءَ سر بوتگ گڑا ساجد اللہ عرف ’شینا‘ ءَ آئی ءَ را اسلام آباد ءِ نزیک ءَ یک دمگے ءَ داشتگ۔
‘اوگانستان ءَ ٹی ٹی پی ءِ کمانڈر داد اللہ ءِ ہدایت ءِ سرا ساجد اللہ عرف ‘شینا’ ءَ پشاور ءِ اکھن بابا قبرستان ءَ چہ وت کُشیں جیکٹے زرتگ ءُ اسلام آباد ءَ برتگ۔ تراک ءِ روچ ءَ ساجد اللہ ءَ وت کُشیں جیکٹ وت کُشیں بمب تراک کنوکیں عثمان عرف ’قاری‘ ءِ سر ءَ ایر کتگ۔‘‘
پاکستانی سرکار ءِ رد ءَ اوگانستان ءَ ٹی ٹی پی ءِ مزنیں سروکی ھر گام ءَ نیٹ ورک ءِ رھشونی ءَ کنگ ءَ اَت۔
‘اے ویل ءِ تہ ءَ ھواریں سرجمیں سیل دستیگ کنگ بوتگ۔ آپریشنل کمانڈر گوں وتی سئے ناشرکاریں ھمراھاں دزگیر کنگ بیتگ۔ پٹ ءُ پول برجاہ اِنت ءُ گیشتریں پدر کتگ ءُ دزگیر کنگ ءِ گمان اِنت۔
Tags
پاکستان
Previous article
مادریں ھنکین – مُھسن دیدگ ساجدی
Next article
بلوچستان: دو برات ءَ ھوار شائرے بیگواہ، پوج ءِ تیرگواری ءَ یک مردمے بیران، یکے زدگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سوات ءَ اے این پی ءِ رھشون ءِ گاڑی ءِ نزیک ءَ تراک، آ چہ تراک ءَ رک اتگ
By
admin1
November 12, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سوات ءِ دمگ مٹہ شکردرہ ءَ سڑک ءِ کش ءَ بمب تراک بوتگ ، اے این پی ءِ پیسریگیں اُستانی اسمبلی ءِ نامزدیں اُمیت وار ممتاز علی خان ءِ ناگتی بچ اتگ ، گاڑی ءَ را سک باز تاوان بوتگ ، پولیس ءِ رد ءَ ممتاز خان یک جنازھے ءَ روگ ءَ بوتگ ۔
پولیس ءِ رد ءَ تراک شکردرہ ءِ دمگ ءَ ھما وھد ءَ بوتگ کہ عوامی نیشنل پارٹی ءِ رھشون ممتاز علی خان وتی گاڑی ءِ سر ءَ جنازہ ءَ روگ ءَ بیتگ۔
چہ لوگ ءَ نزیک ءَ سئے سد فٹ دور سڑک ءِ کش ءَ ایریں بمب اناگت ءَ تراک بوتگ ءُ گاڑی ءَ را سک باز تاوان رس اتگ، البت ممتاز علی خان ءُ آئی ءِ ھمراہ رک اتگ انت۔
تراک ءَ پد دمگ ءَ ترس ءُ بیم ودی بوتگ۔ پولیس بازیں کچے ءَ ویلجاہ ءَ سر بوتگ ءُ دمگ ءِ کش ءُ گور دیستگیں مردمان یکجاہ کنگ ءَ انت۔
بمب ءِ ھلاس کنگ ءِ اسکواڈ ءَ را ھم گْوشگ بوتگ کہ آ گیشیں گمانی ترساں ساپ ءُ پلگار بہ کنت۔
پولیس ءِ گشگ انت کہ بنداتی چمدیستگیں مردمانی رد ءَ اے تراک ریموٹ کنٹرول بمب ءِ گون ءَ بوتگ۔ اے وئیل ءِ پٹ ءُ پول بندات کنگ بوتگ ۔
Tags
سوات
Previous article
13 نومبر شھیدانی درگاہ سارُم دشتی
Next article
ھاران ءَ سلاہ بندیں مردماں یک مردمے آوار جتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اسلام آباد: کچھری ءِ نزیک ءَ وتکش تراک، 5 مردم بیران، 21 زدگ
By
admin1
November 11, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اسلام آباد ءَ جی الیون کچھری ءِ نزیک ءَ وت کُش تراک ءَ 5 مردم بیران ءُ 21 ٹپیگ بوتگ انت ۔
بنشون ءِ رد ءَ تراک ءِ جاگہ ​​ءَ وتکش اُرشکار ءِ سر ھم دست کپتگ ۔
بنشون ءِ رد ءَ کچھری ءِ نزیک ءَ گاڑی یے ءِ تہ ءَ تراک ءَ کہ ایشی ءِ توار دور ءُ دراج ءَ گوشدارگ بوتگ۔ تراک ءَ چہ پارکنگ ءِ جاہ ءَ آس بوتگ ءُ نزیکیں گاڑی ھم آس ءَ گپتگ اَنت۔
بنشون ءِ رد ءَ تراک ءِ آسر ءَ 12 مردم ٹپیگ بوتگ اَنت کہ آیانی تہ ءَ وکیل ءُ سائلین ھم ھوار اَنت۔
پولیس ءِ واکدار ءِ گشگ ءَ انت کہ تراک ءِ درگت ءَ تپاسی بوگ ءَ انت۔ تراک ءَ پد پولیس ءُ ریسکیو کارندہ کچھری ءَ سر بوتگ انت ۔
Tags
اسلام آباد
وتکش تراک
Previous article
بلوچستان، پھزداری ترس ءِ سبب ءَ 12 ءَ بگر داں 14 نومبر ءَ ٹرانسپورٹ بند بنت
Next article
پھزداری ءِ ترس: بلوچستان ءِ 36 دمگاں انٹرنیٹ سروس بند
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اوگانستان ءَ 6.3 ترندی ءں زمین چنڈ بوتگ ءُ کم چہ کم 8 مردم بیران بوتگ انت
By
admin1
November 3, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
یک شمبے ءُ دوشمبے ءِ میانی شپ ءَ اوگانستان ءِ گوریچانی اُستان بلخ ءِ بنجاھی شھر مزار شریف ءِ نزیک ءَ زمین چنڈ بوتگ۔ واکدارانی رد ءَ اے زمین چنڈ ءَ کم چہ کم 8 مردم بیران بوتگ انت۔
امریکہ ءِ جیولوجیکل سروے ءِ رد ءَ اے زمین چنڈ ءِ زور 6.3 بوتگ ءُ ایشی ءِ تہ ءَ 28 کلومیٹر (17 میل) ءِ تہ ءَ بوتگ۔ ادارہ ءَ گشتگ کہ زمین چنڈ ءِ آسر ءَ مزنیں کساسے ءَ مردمانی بیرانی ءُ تباھی ءِ گمان ھست انت۔
مھکمہ جان سلامتی ءِ جارکش ءَ بی بی سی ءَ گوں تران کنان ءَ گشتگ کہ اے زمین چنڈ ءَ 180 مردم ھم ٹپی بوتگ انت۔ بلخ اُستان ءِ طالبان ءِ جارکش ءَ سوشل نیٹ ورک ءِ ویب سائٹ ایکس ءَ وتی بیان ءَ گشتگ کہ شولگرہ ءَ زمین چنڈ ءَ چہ چار مردم بیران ءُ بازیں مردمے ٹپیگ بوتگ انت۔
پیشتر ءَ حاجی زید ءَ وتی بیان ءَ گْوشتگ کہ آئی ءَ را “چہ استان ءِ درستیں دمگاں کمے ٹپی ءُ برزی تاوان ءِ ھال رس اِتگ۔”
آئی ءَ گْوشتگ کہ گیشتریں ٹپی چہ بُرزیں ماڑیانی کپگ ءَ بوتگ اَنت۔
کساس پنچ لکھ مردم مزار شریف ءَ آباد انت -میان استمانی ھالجاہ اے ایف پی ءِ رد ءَ شھر ءِ بازیں نندوکیں مردم چہ زمین چنڈ ءَ پد کوچگاں دراتکگ انت پرچا کہ آہاں وتی لوگانی کپگ ءِ ترس بوتگ۔
بلخ ءِ طالبان ءِ جارکش ءَ ھم ایکس ءِ سر ءَ ویڈیو شنگ کتگ کہ آئی ءِ تہ ءَ مزار شریف ءِ راجدپتری نیلیں مسیت ءِ دیوال زمین ءِ سر ءَ کپگ ءَ گندگ بیت انت-
کابل ءِ پولیس ءِ جارکش خالد زدران ءَ ایکس ءِ سر ءَ نبشتگ کہ پولیس ءِ ٹیم “اے جاوراں گوں نزیکی ءَ چارگ ءَ اَنت۔” ترجمان ءِ رد ءَ مزار شریف ءِ نزیک ءَ استان سمنگان ءَ چہ بازیں مردمانی بیرانی ءِ ھال ھم رس اتگ انت۔
ایشی ءَ چہ پیسر اگست ءِ گڈسر ءَ اوگانستان ءِ رودراتکی دمگاں 6.0 ءِ زمین چنڈ بوتگ کہ ایشی ءِ تہ ءَ ھزار ءَ چہ گیش مردم بیران بوتگ اَنت۔
Tags
اوگانستان
Previous article
اورماڑہ ءَ پاکستانی پوج ءِ چار کارندھانی کوش، دو ءِ ٹپی ءُ کوھلو ءَ کریش پلانٹ ءِ سر ءَ بیتگیں اُرش ءِ زمہ واری بی ایل ایف ءَ منّ اِتگ اَنت
Next article
کیچ: دو جتا جتائیں ویلاں یک لاشے دزکپتگ ءُ تیرگواری ءَ یک مردمے زدگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
گال ءُ لبز چوں مانا دیگ بنت؟- شاھد اھمد
By
admin1
November 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
گال ءُ لبز چوں مانا دیگ بنت؟
نبشتہ کار: شاھد اھمد
دی بلوچستان پوسٹ
انچیں گال ءُ لبز ھست انت کہ تنیگتا جْوانی ءَ کارمرز بوگ ءَ نہ اَنت گڑا ما چے بکنیں؟
چوناھا گال ءُ لبز ھما وھد ءَ بے مانا بنت وھدے تو گال ءُ لبزاں کارمرز مہ کن ئے، ءُ دگر ئے گُشتگیں گپ ءُ نبشتانکانی سر ءَ جوک ءَ ءُ وت ءَ یکشل ءَ ھمے وڑ بہ گوازین ئے گڑا ناں تو بلکیں کسے بہ بیت آ وت ءَ جْوانی ءَ زندے دات کُت نہ کنت۔ چمیشکا مرچی من اے گپانی پد ءَ وت ءَ یکبرے جُست اوں گپتگ پد ءَ جیڑ اِت کہ گڑا اے گپاں الم ترا اوں بگوش آن گوں۔
ما کُل اے گپ ءَ ناآشنا نہ اِیں کہ انسان گوں زبان ءَ ودی بوتگ ءُ زندگی کنگ ءَ اِنت بلے انسان ءَ اے تنیگتا نہ پھم اِتگ کہ منی ھر ردی یے زمہ وار وت بوتگاں ءُ کسے ءَ وت ءَ جوانی ءَ پول اِتگ ءُ جُنزان انت ءُ اگاں کسے ءَ نہ پول اِتگ گڑا وت ءَ بچار اِیت۔ من اد ءَ یک مردمے ءِ گپ ءَ نہ کنگ ءَ آں ما دراھیں انسان اِیں۔ ءُ انسان بیدے زبان ءَ ناں تھنا وت ءَ بلکیں ھچ چیز ءَ مانا دات کُت نہ کنت۔ چہ زبان ءِ کارمرز کنگ ءَ بنیادم دیمروی ءِ نیمگ ءَ جُنزان بیت، انسان گوں زباناں زندگی کنگ ءَ اِنت ءُ جُنزان اِنت۔
یک راجے ءِ زبان چوں ھلاس بیت اِنت؟ ھر رنگیں انسانے ءَ وت ءَ زبانے گون اِنت ءُ ھر ھما زبان ءَ کہ مردم گپ کنت آ الم زانگ بیت کہ آ چونیں زبانے ءِ بندوکیں انسانے۔
ھر راجے ءِ زگریں رنگ گوں آئی ءِ زبان ءَ بندوک اِنت، زبان ءَ زندگیں مردم گپ کنت، ءُ زندگیں راجے ءِ مستریں پجّار آئی ءِ ھمے زبان اِنت وت ءَ رکینت کُت کنت، زبان ءِ مانا کنگ لبز ءُ گالانی کارمرز کنگ اِنت۔ ھما لبز گیشتر کارمرز بیت آ زندگ بیت۔ ءُ اگاں آ وتی گُشتگیں زمانگ ءِ گالاں بہ شموش اِیت، ءُ آئی ءِ سر ءَ درآمدیں گال ءُ لبز سان دَور بدنت ءُ کامرز کنگ مہ بنت گڑا آ زگریں گال میزان میزان ءَ وتی شکل ءُ دروشماں بیگواہ کنت۔ گار بوتگیں گالاں امنچو کارمرز بکن ئے گڑا وتی آیُکیں راجے ءِ پدریچ ءَ رکینت کُت کن ئے۔ ھما جاگہ ءِ نندوکیں مھلوکانی چپ ءُ چاگردیں ھر چیزانی سر ءَ وت ءَ سانمند اگاں مہ کن ئے ءُ دری چیز ءُ مردمانی گال ءُ گپتارانی سر ءَ وت ءَ بندیگ بکن ئے گڑا الم مُرتگ ئے۔ مِرگ تھنا انسان ءِ ساہ ءِ بوگ نہ اِنت بلکیں ساہ ءِ بوگ ھم جْوانی ءَ زندگ بوگ ءِ ھاتر ءَ ساہ کشّ اِت مہ کن ئے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شاھد اھمد
Previous article
بیا بلوچاں رکین اِیں- شَکل بلوچ
Next article
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کیچ : بلیدہ ءَ یک لاشے دزکپتگ، لاش ءِ پجار پرائیوٹ اسکول ءِ استاد ءِ نام ءَ زانگ بیتگ
admin1
-
November 20, 2025
بیا بلوچاں رکین اِیں- شَکل بلوچ
By
admin1
November 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بیا بلوچاں رکین اِیں
نبشتہ کار: شَکل بلوچ
دی بلوچستان پوسٹ
انوں کس ناآشنا نہ اِنت کہ بلوچستان ءَ چُشیں روچے نیست کہ پاکستانی لشکر بلوچستان ءَ روچے بلوچ ءِ جون ءَ ماں جنگل ءُ گیابان دَور دیگ نہ بوگ ءَ اِنت۔ بلوچ روچے نوک نوکیں جیڑھاں گِر ءُ چیل اِنت۔ اے جیڑہ ماں واجہ ھدائی نیمگ ءَ نہ بوگ ءَ انت بلکیں اے چہ زالمیں پوکستانی وتگڑیں لشکر ءِ نیمگ ءَ بلوچ ءِ زند کیامت ءَ چہ گنتر ما تھاریاں دَور ئِے داتگ۔ بلوچ ءِ زند ءِ کجام ھم پِڑ بہ بیت آئی ءِ زند انچو تنگ کُتگ کہ آ چہ وتی زند ءَ بیزار انت بلے ھچبر دژمنیں پوکستانی لشکر ءِ دیم ءَ وتی سر ئِے جھل نہ جَتگ اگاں لھتے وتگڑیں بلوچ کہ ھست اَنت آ وت ءَ سیاسی ءُ سماجی شخصیت پھمگ ءَ انت بلے چہ آیاں بلوچانی نیمگ چُشیں ھچ وڑیں کمک نیست اِنت۔ اے ساھت ءَ مارا تُرس ءِ آماچ بوگی نہ اِنت بلکیں چُشیں ساھتاں مارا بلوچاں یکمُشت ءُ یکجاہ بوگ لوٹ اِیت کہ داں دژمن تُرس ءِ آماچ بہ بیت۔ بلوچ ءَ وتی تاکت، وتی بستار مرچی دگنیا ءَ را پیشدارگ لوٹ اِیت بلوچ یک زندگیں راجے ءُ ھچبر بلوچ وتی سراں کُربان کُت کنت بلے دژمن ءِ دیم ءَ سراں ھجبر جھل نہ جنت۔ انوگیں بلوچ ءِ جیڑہ بلوچ پجّار ئیگ اِنت ءُ بلوچ وت ءَ بہ پھم اِیت ءُ وتی رکینگ ءِ ھاتر ءَ یکمُشت ءُ یکجاہ بوگ ءِ الم زلورت اِنت۔
انوں دژمن گوں وتی رپک ءُ ھُنراں گیشاں چہ گیش بلوچ چُکچینی ءِ ھلاپ ءَ کنگ ءَ اِنت بلے مرچی بلوچ دژمن ءِ اے رپکاں ناآشنا نہ اِنت ھر بلوچے دژمن ءِ ھر یک چـالے ءَ سرپد ءُ پوہ اِنت ءُ آ وتی لاچاری ءِ سبب ءَ ھچ نہ گُشگ ءَ اِنت چی ءَ کہ دژمن ءَ بلوچ ءِ پروشگ ءِ ھاتر ءَ وڑ وڑیں پندل سازگ ءَ اِنت داں کہ بلوچ مالی، مجگی داب ءَ پروش بوارت۔
بلوچ راج مرچی یک انچیں چکاسے ءَ گوزگ ءَ اِنت کہ آ وت ءَ مھکم کنگ ءَ بے آشنا نہ اِنت بلے وھد ءِ ھمراھی ءَ دژمن ءِ ھر رپک ءَ را پھم اِتگ ئِے، چمیشکا بلوچ ءَ وت ءَ یکجاہ بوگی اِنت ءُ دژمن ءَ را وتی زلمانی جواب ھوری ءَ دیگ لوٹ اِیت، ءُ دژمن چٹ ءَ پروش دیگی اِنت اگاں چُش نہ بوت گڑا بلوچ پد ءَ ھپتاد ءُ ھپت سال ءَ گلامی ءِ سانکلاں سُچان بیت اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شَکل بلوچ
Previous article
کیچ : بلیدہ ءَ یک لاشے دزکپتگ، لاش ءِ پجار پرائیوٹ اسکول ءِ استاد ءِ نام ءَ زانگ بیتگ
Next article
گال ءُ لبز چوں مانا دیگ بنت؟- شاھد اھمد
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
کیچ : بلیدہ ءَ یک لاشے دزکپتگ، لاش ءِ پجار پرائیوٹ اسکول ءِ استاد ءِ نام ءَ زانگ بیتگ
admin1
-
November 20, 2025
شَٹّر – زبیر گلاب بلوچ
By
admin1
November 18, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
شَٹّر
نبشتہ کار :زبیر گلاب بلوچ
دی بلوچستان پوسٹ
آ شپ ءَ داں دیر ءَ آگاہ اَت (جاگہ) بسترانی سر ءَ اینگو آنگو باز سُرپُر ءَ رند ھم بلے آئی ءِ چمّانی واب باریں کُجا شُتگ اَت آئی ءَ جیڑ اِت کہ مرچی منی واب کُجا شُتگ بلے اے اولی رند نہ اَت یک شپے پیسر ءَ ھم آئی ءَ واب نیتک بلے آ شپ ءَ کُچکاں سکّ باز چانگ اِت مرچی کہ آئی ءَ واب نیایگ ءَ اِنت کہ شپ سک ھاموش اِنت زمستان اِنت آ کتاب وانگ ءَ اَت ( Kafka) ءِ کتاب (کلات) آئی ءِ دست ءَ اَت بلے وانگ ءَ نہ اِت ئِے بے وار اَت آئی ءِ کشّ ءَ یک سنگتے واب اَت واب ءِ ھما گُڈّی آسر ءَ داں شُتگ اَت سک گَرّگ ءَ اَت ءُ کسّی سما ئِے پِر نیست اَت وتی وابانی تہ ءَ آزاد اَت بلے چوناھا ھرکس وتی ھیالانی تہ ءَ آزاد اِنت بادشاہ اِنت بلے اسل ءَ گوں سانکلاں بندیگ اِنت آئی ءَ کتاب سرجاہ ءِ کش ءَ دُور دات آ پاد اَتک ڈنّ ءَ دراتک پہ مِسّے ءَ داں چار اِت ئِے کہ ماہ بہ کِساس رُژنا اِنت آئی ءَ گُوشت “ماھکانیں شپ مُدام بانور اِنت “ کموک اُوشتگ ءَ رند آ ھیال ءَ کپت کہ من پہ مسّے ءَ دراَتکگاں زمستانی شپ اَنت شپ ھم مزّن اَنت آئی ءَ جوڑی یے چمّپل پاد ءَ اَت ءُ چمپل ھم تَرّ اِت اَنت آئی ءِ پاد بہ کساس سرد اِت اَنت ءُ آ درھینگ ءَ اَت درھینان ءَ داں کوٹی ءَ اتک آ دلمانگ اَت کہ ٹالے سگریٹ بہ کشّاں بلے سگریٹ ھم نیست اَت سنگتاں کشِّتگ اِت اَنت آئی ءَ کمّبل سر ءَ داں پاداں پِر دات بلے ھچ ءُ ھچ ھما وڑّ ءَ چمّاں بند کنت گُوش ئے چمّ پچ اَنت آئی ءَ سما کُت کہ من ءَ دُکان ءَ روگی اِنت سُھب ءَ ماھلّہ بلے کُل واب اَنت گُڑا منی واب کُج اِنت؟ کُجا شُتگ؟ بازیں سُرپُراں رند باریں چون واب کپت۔
آ واب ءَ پاد اتک تاں وھد نُھ بَج اَت آ اشتاپ اشتاپی ءَ گوں در اتک آپ سرد اِت اَنت گُوریچ ءَ ھم دنز کُتگ اَت ءُ گُونڈلانی کُوکار اِنت سنگتے ءَ نورھان ءِ گانایے پِرکُتگ اَت “لوٹ اِت کہ وتارا وت بکشاں جاھے من پہ وت درگپت نہ کُت” بلے کسّ ءَ کُوٹ گور ءَ نہ اِنت اے سال ءِ اولی روچ اِنت کہ ناکو گُوریچ ءَ دنز کُتگ، آئی ءَ جانشُودگی اَت بلے آپ سَک سرد اِت اَنت بس چمّ ءُ دیم ئِے شُشت اَنت داں سنگتاں چاہ ھم جُوڑ کُتگ اَت بلے وھد گوستگ اَت آ پشک ءِ گور ءَ کنگ ءَ گوں چاہ ءِ ترماس ءَ چارگ ءَ اَت ءُ سنگتے ءَ گُشت “جان چاھے ایریچاں؟”آ اناں یار بے وھد اِنت دُکان ءَ رواں چاہ ورگ ءَ آئی ءَ پشک ءِ گور ءَ کنگ ءَ رند کباڑ پچ کُت گوستگیں سال ءِ یک واسلی یے ایر اَت آئی ءَ زرت ءُ کمُوک وتی لُنٹاں مُشت کہ آئی ءِ لُنٹ ھُشک اِت اَنت دُکان ءِ چابیانی زیرگ ءَ پد آئی ءَ وتی پرپٹ چالو کُت بلے بدکسّمتی ءَ پرپٹ ءَ پٹرول ھم مانیست اَت آئی ءَ چُوک کُت جَت کِکّے چالو بوت پرپٹ ءَ روگ بندات کُت راہ ءَ روان چُوک کنان داں بازار ءَ سر بُوت تیل مان کُت دیم پہ دُکان ءَ وھد نُھ ءَ پانزدہ گُوستگ اَت بازار نوکی پَچ بیگ اَت لھتیں وتی دُکانانی دپ ءَ روپگ ءَ اَت آئی ءَ جیڑ اِت دُوشی زاناں دُرستاں واب نہ یتکگ؟ اگاں شپ ھاموش بُوتگ؟ یا کہ ناں کُچاں چانگ اِتگ ایشانی لوگاں؟ آئی ءَ شَٹّر ءِ کُبل پچ کُت اَنت اشتاپ اشتاپ ءَ شَٹر ئِے چِست کُت شَٹّر کمّو چِست بیت پَس اِت اے اولی رند نہ اَت کہ دُکان ءِ شَٹر پسّ اِتگ اَت یک روچے پیسر ءَ ھم اے جیڑہ گوں آئی ءَ بُوتگ اَت آ جیڑگ ءَ اَت تاں ناکو(ویرینگ والا) ءَ گوشت “ھاں بَچک پچ بیگ نہ اِنت جھل ءَ بر ئِے پد ءَ چست ئِے کن باریں” دو رند ءَ جھل ءُ بُرز کُت ئِے چست نہ بیت اینچوک ءَ داں آئی ءِ سجیں ھمساھگ اَتک اَنت ناکو کاہ والا ءَ آواز دات “ابّا شَٹّر ءَ کمّوک زُور بدئے ئِے ءُ چست ئِے کن پچ بیت اِنت” داں ھمے ساھت ءَ شَٹّر ءَ توار کُت آ گُڑ اِت آئی ءَ چار اِت داں مردُم باز اَنت ءُ آیاں شَٹّر پچ کُتگ۔
آئی ءَ جیڑ اِت اگاں ھمے وڑ ءَ درست یک جاہ بہ باں تاں چی چی کُت کناں پد ءَ آئی ءَ جیڑ اِت بلے بہ باں آ گوں وت ھبر کنگ ءَ اَت داں ناکو کاہ والا ءَ دست آئی ءِ چپّی کوپگ ءِ سر ءَ ایر اَت ءُ گوشت ئِے “ ابا کمّوک آئیل پچگر شَٹرّ ءَ کمّوک آئیل بہ جن” آئی ءَ گوشت “ ھاں ھو ناکو” ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
زبیر گلاب بلوچ
Previous article
مئے 5 زھگ چار ماھاں زورانسری بیگواھی ءِ آماچ، یل نہ کنگ ءِ ھلاپ ءَ شھدگ بند کنگ بیت – زالبولانی پریس کانفرنس
Next article
بلیدہ ءَ پوج ءِ سر ءَ اُرش، اُرش ءِ زمہ واری بی ایل ایف ءَ من اتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
مادریں ھنکین – مُھسن دیدگ ساجدی
By
admin1
November 14, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
مادریں ھنکین
نبشتہ کار: مُھسن دیدگ ساجدی
دی بلوچستان پوسٹ
مرچی من اگاں دُور ءُ درا بہ باں گُڑا من ءَ دُرستاں چہ پیسر مادریں ھنکیں سک یاد کیت پرچا کہ من وتی کسانی ھمود ءَ گوں شوکیں وڑے ءَ گوازینتگ کہ آ جاہ کدی پراموش کنگ نہ بیت وتن دیوانگیں بچاں وتی جان داتگ پہ مادریں ھنکیں ءَ اے ھما ھنکیں اِنت کہ منی دل ءَ ھچ بر یل کنگ ءَ نہ گُشتگ بلے ھنچیں نہ گیگیں جاور کیت کہ مادریں ھنکیں ءَ یل کناں رواں داں زندگاں پد ءَ جیڑاں پرچا وتی ھنکیں یل داتگ بلے راستیں ھبر ھمیش اِنت من تُرس ءِ آماچ بوتگاں وتی کسانی ءِ لیب جاھ یل کتگ اَنت ۔
منی مادریں ھنکیں ھما زیبا ءُ جلوناکیں دیار اِنت کہ آئی ءِ زید ءُ کھچرانی ندارگ ءَ ھچبر دَم نہ بر ئے دوست ءُ سنگتانی دیوان کماش کوھنیں کسھاں گُش اَنت ھانی ءُ شے مرید ءِ داستان ھمل ء جیند ءِ کسہ گُڑا آ دیار ھچبر بے ھیال کنگ نہ بیت دیدگیں گریشگ ھما ڈولداریں زمین اِنت من ءَ چہ ساہ ءُ دیدگاں دوستر بیت سک زھیر کنت بلے سکیں وانگ ءُ زانگ لوٹ اِیت ھمے ھاتر ءَ یل کتگ وتی ھنکین باگ ءُ بادگیر، درچکانی وشیں چنال، انگورانی بَر کاہ، ءُ کھچرانی زیبداری، شوانگانی شیر چا، شیر ءُ شیلانچ ءِ ورگ، پنیر باد ءُ ھینزک گوں بستگیں شیراں، وتی مٹ وت اَنت کوری ماھیگ، تاپگی نان، بیگاھاں گوں سنگتاں نندگ ءُ گپ ءُ تران وشیں دیوان کماشانی لیکو گوں وشیں توار ءَ گُوشدارگ برائیت ۔
پد ءَ نندگ وانگ ءِ سر ءَ جست ءُ پسہ پد ءَ استاد منھاج مکتار ءِ ءُ میر اھمد ءِ ءُ نامدرایں استاد نور ھان بزنجو ءِ ءُ آرپ بلوچ ءِ سوتانی گوشدارگ، پد ءَ مگرب ءِ وھد ءَ پسانی گِر ءُ چیر ءَ وتن وتی مَٹ وت اِنت بلوچستان ھما زیبائیں دیار اِنت آ زمین ءِ سر ءَ بلوچ نشتگ اَنت ھُزدار ءِ شوکیں بازار، نال ءِ ڈولداریں شھر ءُ میتگ، آروسانی سر ءَ ڈُھل ءُ بلوچی چاپ، زگر ءُ نماز، ھر چیزانی وتی زیبائی یے، منی مادریں ھنکیں ءَ۔
َکَسے وانگ ءَ روت کَسے وتی پَس ءُ گوکانی کاہ ءُ آپ ءَ روت کَسے وتی زمینانی سر ءَ دِھکانکاری ءَ کَسے وتی ھنکیں ءِ سیل ءُ سواد ءَ روت شوانگ وتی پَساں چارینگ ءَ بارت پد ءَ روان ءُ جُھان بھری بَٹائی کنگ مدام شیرکِنیں بچکندگ دپ ءَ زیب دنت  بلکیں کسے ءَ اے نام باز کم اِشکتگ( گریشگ) بلے لھتیں مردم ھمے نام ءَ (گریشہ) گُش اِیت ھمے وڑ ءَ کَس بلکیں نہ پھم اِیت ھما دیار اِنت اگاں مردم پہ سیل ءُ سواد ءَ بہ روت پد ءَ ھر وھد ءَ دل گُش اِیت یار گریشگ ءِ ندارگ بہ کرتیں پرچا کہ آ دیار ءِ مردم سک مھروان اَنت آ پہ مھر ءَ ھُدوک اَنت ھنچو کہ شُما سکی ساوڑ ءِ نبشتانک ونتگ اَنت بزاں کہ مھروانی کجا بنگیج بوتگ پد ءَ شوکیں نبشتہ کار  ھم ھست شائر ھست گُڑا کسان سالیں وزیر الم  ھما ھنکیں ءِ نوک رُستگیں چنال اِنت کہ مدام وتی بلوچی دود ءُ رَبیدَگانی رندگیری ءَ کنگ ءَ اِنت، پد ءَ مھروانیں پوٹوگراپ ھاکم تاھر ھما ڈولداریں ھنکین ءِ بچ اِنت بازیں جُھد کار ھست اَنت کہ نام نبشتہ کنگ ھم نہ بنت مادریں ھنکیں وتی مھروانیں بچانی دیار اِنت کہ ھچبر بے ھیال کنگ منی وس ءَ نہ بیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مُھسن دیدگ ساجدی
Previous article
13 نومبر نمیرانیں بلوچانی روچ، بلوچستان ءَ ھوار دگہ ڈیھاں دارگ بوتگ
Next article
اسلام آباد ءِ وت کُشیں اُرش: پاکستان ءَ گمانی کمکار ءَ ھوار ٹی ٹی پی ءِ چار کارندہ دزگیر کنگ ءِ ٹاہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سر جمال رھیم تئی ابیتکیں تھتال انت-مھسن دیدگ ساجدی
By
admin1
November 13, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سر جمال رھیم تئی ابیتکیں تھتال انت
نبشتہ کار: مھسن دیدگ ساجدی
دی بلوچستان پوسٹ
  سر من نہ زاناں چے نبشتہ بکن آں تئی واستہ بلے من ھرچے نبشتہ بکناں کم اَنت تئی داتگیں مھرانی ھاتر ءَ تو مارا یل دات چو جلدی شت ئِے بس تئی اکس تئی دپ ءِ بچکند تئی گپ ءُ دیوان تئی شوکیں کندگ پشت کپتگ اَنت ترا روگی نہ اَت چو جلدی کہ پہ ترا نوک رستگیں ورنا پہ وانگ ءَ سر ءُ سوج دیگی اَت اَنت کہ ترا پہ وتی راج ءَ باز کار کنگی اَت،، تئی داتگیں لبز تئی داتگیں مھر پہ دائمی پشت کپتگ اَنت اے ھما چاگرد اِنت بے ترا ابیتک اِنت بازیں ورنا ھست اَنت تئی داتگیں مھرانی پُشت ءَ سک گمیگ اَنت کہ تو اد ءَ نہ ئِے۔
من ءَ بازیں وھدے گَوستگ اَت کہ من ترا نہ دیستگ اَت پرچا کہ من وتی ھنکیں ءَ بوتگ اَت آں پد ءَ من وھدے کیچ ءِ دلبند ءَ پد ءَ واتر کت اَتکاں منی دل ءَ ھست اَت ترا ھال کناں من ءُ آ دگہ سنگت تئی کر ءَ کا اِیں بلے من سنگت ھال کت ماسٹر ءِ ھالاں بدے کجا اِنت گندگ بوگ ءَ نہ اِنت من ءَ سک زھیر بیتگ پہ ماسٹر ءَ من ءَ گُشت ئِے ماسٹر شُتگ وتی میتگ ءَ واتر کیت گڑا ترا من ھال کناں من سک گَل بوتاں کہ ماسٹر ءَ سک دیر اِنت وتی میتگ ءَ نہ شُتگ اَت ھَنی شُتگ پد ءَ من زان ئے جلدی واتر کنت کیت ماسٹر ءَ اود ءَ نندگ وش نہ بیت۔
یک روچے من شُتاں لیب ءَ داں سنگتے سک دیر ءَ اَتک من ءَ گُشت ئِے سک دست گَٹ بوتگاں من جُست کُت ھنچو زروری بوتگ گُشت ئِے ھو ترا مالوم اِنت کہ ماسٹر جمال دوشی اِکسیڈَنٹ بوتگ ساری ءَ من پورو پُرشتاں سک گمیگ بوتاں بلے راستیں بھر اِیش اَت من سنگت ءِ گپ باور نہ کُت۔
داں مگرب ءِ وھد ءَ من وتی کمرہ ءَ کوہ ءِ مراد ءِ زیارت ءَ شُتاں وتی گوانکو پیکج کُت سنگتاں اسٹیٹس جَتگ ماسٹر بھشت ءَ بات  ئِے من گوں  پُرشتگیں دلے دیم داتگ گُڑا من سک پریشاں بوتاں یار ماسٹر ءِ روگ ءَ ھنچو گمیگ کتگ دل ورگ ءَ ھم شُتگ اَت داں من شپ ءِ دوازدہ کِساس ءَ نشتگاں بس تئی اَکس دیم ءَ کتگ جیڑ اِتگ تئی چو جلدی روگ ءَ دُرست دردیگ اَت اَنت بلے تو زان ئے اے سکیں  گِرانیں ساھتے اَت پہ ما چونیں مھروان رواں اَت  اَنت بس ابیتکیانی تہ ءَ چَٹ من گار بوتگاں داں من ھُوش کُتگ شپ ءِ نیم پاس ھلاس بوتگ من ھچ نہ زانت کجام داب ءَ تی اکس ءَ چہ وتی دست ءَ ایر بکناں ۔
اے دگنیا چار روچ ءَ مردماں یاد کنت پد ءَ بے ھیال بنت بلے تئی مھروانی کدی بے ھیال کنگ نہ بنت تئی رَپتن سکیں بے تاھیری یے اَت تو زان ئے ھما نودربر تو راستیں راہ ءَ سر کُتگ اَت اَنت درست بے تاھیر اَت اَنت ھچ ھبر کُت کنگ ءَ نہ اَت اَنت بلے لھتیں تئی مھروانیں سنگت سک ابیتک اَت اَنت من نہ زاناں من ءَ زندگی ءَ چوشیں ابیتکی ءَ ھچ بر نہ گپتگ بلے تئی ھنچیں مھروانیں زبانے بوتگ شیرکنیں لبز بوتگ اَنت تئی بے بھائیں بچکندگ بوتگ اَنت تئی مھر پہ ھر ھما نودربر ءَ گون بوتگ اَنت کہ آ پہ چونیں کسھانی تہ ءَ گار بوتگ اَنت بلے راستی ھمیش اِنت تو ڈیلٹا یل دات پورویں ڈیلٹا ابیتک بوت تئی روگ ءَ من ھر روچ وتی کلاس ءَ رواں منی ھیال گوں ترا اِنت باریں تو  اتکگ ئِے اگاں نا بلکیں مردم دروگ بند اَنت تو نہ رپتگ ئِے بلے اکس دیم ءَ کیت بس گُنگ باں ھچ گُشت نہ کناں ۔
ماسٹر تو نہ رپتگ ئِے تئی ارواہ مئے دلانی تہ ءَ زندگ اِنت تی یاد مئے نیادانی تہ ءَ گون اِنت تئی مھروانی  ھست ھرچ نودربر ءِ تہ ءَ تو راستیں سَبک داتگ تئی شیرکیں بچکندگ ھست ھما تئی وانگجاہ ءَ تو نودربر وانیتگ اَنت ھما وانگجاہ تو زان بازیں وھد ءَ کلاسانی تہ ءَ گوں نودربر شوکیں جُست کُتگ ھما ڈیلٹا سک بے تاھیر اِنت بے ترا ۔
من ھمے گُشاں نمیران ئے تو ماسٹر جان بھشت ءَ بات ئِے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھسن دیدگ ساجدی
Previous article
ریاستی بے سوبی- ٹی بی پی شونگال
Next article
نال : ورنا ءِ زورانسری آوار جنی ءِ ھلاپ ءَ زھرشانی، گپ دیوان سوبمند ، چہ کیچ ءَ ورنا دومی رند ءَ زورانسری بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
یاد رپتگاں: گوں کامریڈ گلاب ءَ یک یاتگاریں گند ءُ نندے – ٹی بی پی گلگدار
By
admin1
October 15, 2024
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
یاد رپتگاں: گوں کامریڈ گلاب ءَ یک یاتگاریں گند ءُ نندے
ٹی بی پی گلگدار
زند جد ءُ جھد ءِ کساس ءَ کنت اِنت- وت واھشتیں مردم زندگی ءِ راستیں دروشم ءَ زانگ ءَ بے وس اَنت- درستاں وشرنگ تریں مردم ھما بیت کہ آئی ءَ مساھب زانتگ – جاورھالاں وت ءَ داشتگ، تاوان زانتگ، ءُ اے جھلانکیانی درایگ ءِ راہ شوھاز کتگ – آ راہ جد ءُ جھد ئیگ اِنت، جد ءُ جھد ترا باز دربرائین ایت، جد ءُ جھد زندگی ءِ بنھشت ءَ ھوار اِنت – برزیانی روگ ءَ انسان ءَ املی رنگ ءَ جد ءُ جھد ءِ امل بیتگ، ھما مردم پھر ءُ شان اَنت کہ وتی زانشت ءِ بنپداں گڈی ساہ ءَ دار اَنت-
گچینی مول ءُ مرادانی واستا جد ءُ جھد کنوکیں یاد راجدپتر ءِ بھر جوڑ بنت۔ گچینی رنگ ءَ ھنچیں یادداشت کہ ھما اے مردماں ھوار کہ آیاں وتی سرجمیں زند نرم دروشمی ءُ اوپار ءِ لیکہ ءِ جد ءُ جھد ءَ گوازینتگ، اے راست اِنت کہ آشوبی زرمبشتانی وتی یک کردے بیت کہ ھچ کس گچین نہ اِنت بلکیں کرد گچین اِنت ھر مردم وتی کساس ءِ کچ ءَ زرمبشت ءَ رنگ دنت ءُ وتی کار ءِ بھر ءَ کنت۔ بلے راجدپتر ءُ ھاکم، سپہ سالار، مزن مزنین رھشون ءُ چاگردی ءُ زرکاری ءِ زمہ ءَ چارگ ءَ ابید لس مردمے ءِ دیدانک چارگی اِنت-
کامریڈ گلاب ءِ جد ءُ جھد ءِ یادداشت راجدپتر ءِ بھر اِنت – کامریڈ گلاب ءَ منی گند ءُ نند 2007 ءَ کامریڈ پراز ءِ سبب ءَ پکری ھمراھی ءَ بیتگ ءُ منی وشبھتی بیتگ کہ من کامریڈ گلاب ءَ املی جد ءُ جھد چمشانک داتگ- کامریڈ گلاب بلوچ 8 اگست 1969 ءَ ماں کراچی ءَ ودی بیتگ، آئی ءِ پت ءِ نام مھمد پسند نوری ءُ آئی ءِ مات ءِ نام زینب بیتگ – آئی ءِ بنکی ھنکین چکلی کلانچ بلوچستان ءَ بیتگ- چکلی کلانچ ءِ گیشتریں مردماں پس ءُ گوگ داشتگ ءُ ھورانی موسماں وتی دھکانکاری کتگ ءُ زند گوازینتگ۔ تو مزنیں وانندگے بیتگ ئے￷ – تو ایم اے اکنامکس ءُ ایم اے پولیٹیکل سائنس ءِ ڈگری گپتگ اَنت- تو کتابانی چمشانک دیگ ءَ شوکدارے بیتگ ئے-
ًتو بلوچ، بلوچستان ءُ بلوچ راجی زرمبشت ءُ راجدپتر ءِ سر ءَ بازین کتاب نبشتہ کتگ اَنت- تئی“ بلوچ راجی جست” ءِ نام ءَ یک کتابے شنگ بیتگ – سنگت برھان زئی ءَ ابید دگہ ند ناماں نبشتانک نبشتگ کتگ اَنت ءُ ورنا سرپدی داتگ اَنت – ترندیں نادراھی ءَ ابید ھم تو وتی نبشتانک شوک نبشتگ کتگ ءُ شنگ کتگ اَنت- بلے زندگی ءَ تئی ھمراھداری نہ کتگ، 15 اکتوبر 2023 ءَ تو رُکست بوتگ ئے – اے گلگدار کامریڈ گلاب ءِ نادراھی ءِ وھد ءَ گرگ بیتگ-
کامریڈ گلاب ءَ داں انگت ءَ بازیں جست ھست بیتگ اَنت کہ آیانی پسو درکار بیتگ اَنت بلے آئی ءَ مارا یل دات ءُ شت ابدی جاہ ءَ ￴- داں انگت ءَ بازیں تک ءُ پھناتاں کامریڈ ءِ زانشت،زانتکاری ءَ گپ کنگ پشکپتگ اَنت- بلے کامریڈ ءِ جاور نگیگ ءُ رکستی ءَ مارا یک ناسرجمیں گلگدارے داتگ-
کامریڈ گلاب سک نادراھی ءِ تکلیپ ءَ بیتگ، نادراھی ءِ جاور سک ناگیگی ءِ جسمانی درداں بیگ ءَ ابید زانشتی رنگ ءَ سک مھکم بیتگ، مستھکم، پر امید، پرجوش ءُ وتی املی ءُ اِلمی رنگ ءَ سپر ءِ برجاہ دارگ ءِ جھد ئِے￸ کتگ- کامریڈ گلاب ءَ گپ ءُ تران باز دراج کش ءُ ساپکاری ءَ بیگی بیتگ بلے ابرم ءَ دگہ دوست اَت-
کامریڈ گلاب ءَ ھروھد ءَ بلوچ سیاست ءُ بلوچ راجی جنگ ءَ جھلانکیں نگاھے داشتگ، آئی ءَ وتی ندی نامے میرک بلوچ ءَ نبشتہ کتگیں بازیں نبشتانکاں بلوچ راجی جنگ ءِ دروشم ءَ مٹ کتگ یک کنونشنل جنگے ءِ چھرگ ءَ دارگ ءِ گپ کتگ-
کامریڈ گلاب راستی ءَ ھرکجا اَت، ھمود ءَ چہ بلوچ راجی جد ءُ جھد ءَ نوکیں رنگاں گندگ ءَ گیش پُرامیت بوگ ءُ آئی ءِ ستک گیش پھتو بیت اِنت نی بلوچاں آئی ءِ راجی جست ءِ گیشینگ ءَ ھچ تاکت داشت نہ کنت-
نبشتگیں گلگدار یک مھروانیں سنگت، رھشون، زانتکار ءُ ھمراھے ءَ گپ ءُ تران ءَ کہ بلوچ راج ءَ سر کنگ المی کتگ-
جست: تو کجا ودی بیتگ ئے ءُ بنکی وانگ کجا دربرتگ؟
پسو: من کراچی ءَ چم پچ کتگ انت ءُ کراچی ءَ ونتگ –
جست : تو وتی سیاسی سپر ءِ بندات کجا کتگ؟
پسو: من ءَ کسانی ءَ پٹ ءُ پولکاری ءِ ھُب بیتگ ءُ ھمے ھُب منی سیاسی جستانی سبب بیتگ، منی تب گچین بیتگ کہ کسے ءَ شدکہ ءُ کسے ءَ زُلم کنگ ءَ سک تکانسر بیتگ آں بلے زانتکاری ءِ سرپدی ءِ نہ بوگ ءَ نزانت اے پرچا چاگرد ءَ بوگ ءَ اَنت-
منی سیاسی سپر ءِ بندات ڈاکٹر زپر بلوچ ءِ نزیک ءَ بیتگ، تو کمیونسٹ پاٹی آپ پاکستان ءِ پرکاریں رھشونانی توک ءَ یکے بیتگ ءُ نودربر گلانی زمہ واری ءِ اگدو ھم ڈاکٹر زپر بلوچ ءَ پیلو کتگ ، آئی ءَ منی گند ءُ نند ڈاکٹر زپر بلوچ ءِ کستریں برات مکبول ءِ سبب ءَ بیتگ – من ءُ مکبول کہ ابراھیم الی ءِ برات اسکول ءَ ھم مکتبی بیتگ ءُ ھواری ءَ من مکبول ءُ دومی زھگاں بیگاھاں زپر بھائی جان ءَ ٹیوشن گپتگ، ءُ ھمے من ءَ ھوار مکبول ءُ دگہ زھگ ” ساتھی بارا سنگت ” من ھوار بیتگاں ” ساتھی بارا سنگت ” کمیونسٹ پاٹی آف پاکستان ءِ زھگانی گل بیتگ بلے ایشی ءَ مارا زانتی پد ءَ بیتگ – منی اولی زانتکاری ھواری ڈی ایس ایف DSF ءَ بیتگ- چشکہ کمیونسٹ پاٹی ءِ نودربر گل بیتگ ءُ اے گل ءَ مئے رھشونی ڈاکٹر زپر بلوچ کنگ ءَ بیتگ – اے گل ءَ ڈاکٹر زپر ءِ کستریں برات مسئود بلوچ ءِ زور ءَ ما زھرشانی، کانفرنس ءُ میٹنگزاں شتگیں-
جست: ڈی ایس ایف DSF یا کمیونسٹ پاٹی ءِ راجی جست ءِ لیکہ چی بیتگ اَنت؟
پسو: یک بلوچے ءِ بوگ ءِ بستار ءَ من ءُ من ءَ ھوار منی لھتے سنگتاں سما بیتگ کہ DSFڈی ایس ایف یا کمیونسٹ پاٹی راجی جست ءَ ھچ راستیں پالیسی نہ دار ایت، بلکیں راجی جست ءَ تبکی جستے ءَ ھوار کنت، دانکہ من ءُ منی ھمراھاں نبشتانکیاں DSF ڈی ایس ایف کراچی ھنکین ءِ چیئرمین ازھر اباس ءَ داتگ – ایشی ءَ پد DSF ڈی ایس ایف ءَ باوستے بندات بیتگ – جتا جتائیں کلانیں ھمراھاں مارا گند ءُ نند کتگ، بلے آیاں مارا دلجم کت نہ کتگ، چریشی ءَ پد کامریڈ اگشان سبوئی ءَ کہ مئے گل ءِ رھشون بیتگ، مارا وتی پت ءُ کمیونسٹ پاٹی ءِ رھشون پروپیسر جمال نکوی ءَ گند ءُ نند ءَ پرماتگ –
اے گند ءُ نند ءَ پروپیسر ساھب ءَ مارا تچک ءَ گوشتگ: “ بچار زھگ ما نیشنل اوامی پاٹی ءَ بیتگ ءُ بلوچ رھشونانی گون ءَ جد ءُ جھد کتگ ءُ مئے ھمراھاں بلوچستان ءَ سال نوزدہ ءُ ھپتاد ءُ سَے ءَ پوج کشی ءِ ھلاپ ءَ ترندیں گھگیری کتگ، جیل ھم بیتگ اَنت، درانڈیھی ھم بیتگ اَنت، ما بلوچ راجی جست ءَ بلکل منّ ایں بلے دانکہ زیردست ءُ لنگڑ تبکی ءُ راج یکجاہ ءَ جد ءُ جھد نہ کن اَنت،آ وتی منزل ءَ سر نہ بنت ایشی ءِ تچکیں راستی بنگلہ دیش اِنت- آجوئی ءَ پد آ وتی ھامکانی توکی شکنجے ءَ اَنت ءُ اود ءَ سوشلزم نیتکگ، ما میان اُستمانی آشوبی ءُ میان اُستمابی پوریاگر زرمبشت ءَ نزیکی کنیں – البت جتا کجام ھم راجے ءِ آجوئی ءَ گپت نہ کنت شمئے جُست بلکل تچک اِنت بلے مارا درستاں راجی جست تبکاتی جست ءَ ھوار کنگ ءُ راستیں آجوئی ءَ داں سر بوگی اِنت جتا اناں ”-
جست: تو ءُ تئی ھمراہ کمیونسٹ پاٹی آف پاجستان ءِ راجی جست ءِ پالیسی ءَ تپاک بیتگ ئے؟
پسو: بلکل اناں، ایشی ءِ سبب اے بیتگ کہ بلوچستان یک آجوئیں ڈیھے بیتگ ءُ آئی ءِ یک آجوئیں بستارے بیتگ ءُ بلوچستان ءِ سپارتھانہ کراچی ءَ بیتگ – 27 مارچ 1948 ءَ پاکستان ءَ زورانسری بلوچستان ءِ سر ءَ زورگری کتگ ھمے واستا بلوچستان ءِ بستار پاکستان ءِ دگہ اُستاناں چَٹ جتا بیتگ ءُ پد ءَ اود ءَ یک راجی آجوئی ءِ زرمبشتے بندات بیتگ – چریشی ءَ بلوچ راج ءِ دراھیں ٹک ھوار بیتگ ءُ وتی آجوئی ءِ جنگ اش کتگ چریشی ءَ سردار ءُ نواب ھم ھوار بیتگ اَنت البت بلوچ راجی جست راجدپتری گچینی ءَ دار ایت – نی ایشی ءَ پاکستان ءِ دیمروی دوستانی بدبھتء سرپد بہ بہ ایں یا دپ چٹی کہ آیاں بلوچانی شوک ءُ ڈولداریں زرمبشت ءِ ھمراھداری نہ کتگ-
جست: پاکستان کمیونسٹ پاٹی ءُ ایشی ءِ نودربر گل ءِ پرشگ ءِ چی سبب بیتگ اَنت؟
پسو: چُشکہ ما کمیونسٹ پاٹی ءِ ونگ گل DSF ڈی ایس ایف ءَ کار ءَ بیتگ اَنت، کمیونسٹ پاڑی ءِ پرشگ ءَ ناں ایوک ءَ ڈی ایس ایف بلکیں کمیونسٹ ءِ دومی ونگ گل چشکہ سندھ ھاری کمیٹی، انجمن ترقی پسون مصنفین، انجمن جمھوری پسند خواتین ءُ دومی ونگ ادارہ بیتگ اَنت دو بھراں بھر بیتگ- ما ڈی ایس ایف نودربر لھتے امداد چانڈیو ٹولی ءَ شتگ اَنت ءُ لھتے دومی گروپ علی حسن چانڈیو ءَ ھوار بیتگ – اے امل سویت یونین ءِ انھدام ءَ پد سرجمیں دنیا ءِ دیمروی دوستانی واستا پولورائزیشن ءِ وھد بیتگ- چریشی ءِ سبب ءَ بازیں سوشلسٹ ڈیھ ھم پرشتگ اَنت چُشکہ یوگوسلاویہ، چیکوسلواکیہ، یوگوسلاویہ سرجم ءَ ھلاس بیتگ ھمے ڈول ءَ ￴چیکو سلواکیہ دو ڈیھاں بھر بیتگ – دیوار برلن ءِ کپگ ءَ پد رودراتکی جرمنی روکپتی جرمنی ھمسنت بیتگ اَنت- ھنچش کہ جاورھال کمیونسٹ پاٹی آف پاکستان ءِ کمزور ءُ مھلوک ءِ جڑانی نہ دارگ گل ءِ بستار ءَ پشت کپ ایت البت پاکستان ءَ کمیونسٹ زرمبشت ءِ کسہ ھلاسی بیتگ-
جست: سوویت یونین ءِ انھدام ءُ پاکستان ءَ کمیونسٹ پاٹی ءُ آئی ءِ نودربر گل ءِ ھلاسی ءَ پد تو کجام سیاسی پاٹی ءَ گوں وتی نزیکی کتگ؟
پسو : کمیونسٹ پاٹی ءُ ڈی ایس ایف پاٹی ءِ ھلاسی ءِ ھواری ءَ بلوچانی راجی زرمبشت ھم دو بھراں بھر بیتگ بی ایس او دو بھراں بھر بیتگ البت اے وھد ءَ جاور ھال مئے وڑیں سیاسی باسکانی واستا سک ناگیگی ءِ زمانگ بیتگ بلے واھش بیتگ بلوچاں یک سنگل ماسی پاٹی یے بہ بیت ءُ پد ءَ بلوچ راجی زرمبشت ءِ نوکیں شاھے چست بہ بیت ءُ نوکیں سرے جد ءُ جھد ءِ بندات ءَ بہ کنت بلے بلوچستان ءَ یک ھنچیں ٹولی یے چست بیتگ ءُ دیم ءَ اتکگ – چریشی ءِ سبب ءَ بلوچ سیاست ٹکر ٹکر بیتگ ءُ پشت کپتگ ءُ اے وت پرستاں زرواریں پارلیمانی سیاست وتی کتگ ءُ بلوچ راج بے وسی بیتگ اے وھد ءَ ما ھچ سیاسی پاٹی ءَ سیادی نہ داشتگ پرچاکہ ما آیاناں راستیں سیاسی پاٹی سرپد نہ بیتگ اِنت پرچاکہ آیانی گون ءَ نزریہ نہ بیتگ – من اے وھد ءَ وتی وانگی درچ بندات کتگ ءُ ایشی ءِ ھواری ءَ کسان کسانیں لبزانکی گل جوڑ کتگ اَنت ءَ کار کتگ – بلے دلجم ھچ جاہ ءَ نہ بیتگ اَنت مئے استاد ڈاکٹر ظفر بلوچ ءَ اے وھد ءَ نیشنل پاٹی ءَ ھوار بیتگ ءُ مارا ھم سلاہ جتگ بلے ما دزبندی کتگ ءُ ھمے وھد ءَ ظفر بھائی جان گیشیں وانگ ءِ ھاتر ءَ امریکہ ءَ شتگ –
جست: سال دوھزار ءَ بلوچ راجی زرمبشت ءِ بندات بیتگ تو ءُ ڈاکٹر ظفر بلوچ ءُ تئی دگہ ھمراہ BNM بی این ایم ءَ ھوار بیتگ اَنت اے شمئے ھواریں شَور ءُ پیسلہ بیتگ؟
پسو: جی اناں اے ھواریں پیسلہ نہ بیتگ چشکہ ڈاکٹر ظفر بلوچ امریکہ ءَ وانگ ءَ پد کینیڈا ءَ شتگ اود ءَ آئی ءِ نزیکی بلوچ درانڈیھیں رھشوناں بیتگ – ءُ ھمود ءَ ڈاکٹر ظفر بلوچ ءُ دگہ ھمراہ BNM بی این ایم ءَ ھوار بیتگ اَنت – ھمے ڈول ءَ من وتی یک کماشے BNM بی این ایم ءِ رھشون پراز بلوچ ءِ گوشگ ءَ شھید سروک واجہ گلام مھمد ءَ گوں دوچار کپتگ آں اود ءَ من کامریڈ فراز ءِ جاڑیگی ءَ شھید سروک واجہ گلام مھمد ءِ شوکیں داوت ءَ BNMبی این ایم ءَ ھوار بوگ ءِ جار جتگ – ءُ روچ پہ روچ شھید سروک ءِ ھمراھی ءَ منی سیادی نزیکتر بیان بیتگ – من اے سما کتگ کہ اے بلوچ راج ءِ وشبھتی اِنت آیاں یک سرپد ءُ بھادر ءُ یکدم تچکین ءُ راستیں رھشونے دزکپتگ – شھید سروک بلوچ راجی آجوئی زرمبشت ءِ یک ترپوکیں استارے بیتگ- آئی ءِ تروپوکیں زند ءِ دیم ءَ ھچ چیز ءَ بستار نہ بیتگ – ھمے سبب بیتگ کہ ریاست ءِ مکاریں جرنیلاں آئی ءَ را راہ ءِ دور کنگ ءِ تدبیر داشتگ ءُ گڈسر ءَ آ وتی ناپاکیں شور ءَ سوبمند بیتگ مئے گچینی سروک دو ھمراھانی ھواری ءَ مرگاپ ءَ شھید کت اَنت-
جست: تو جتا جتا چیریں ناماں بلوچ راجی زرمبشت، بلوچ جنگ ءُ راجی جھل ءُ برزیانی سر ءَ نبشتانک ءُ پٹ ءُ پول ءُ لیکہ داری نبشتگ کتگ اَنت، اود ءَ بنیادی جست ءَ جوانتریں رنگے ءَ دیم ءَ آورتگ ءُ زانتکاری رنگ ءَ درستیں تک ءُ پھناتانی نشانگی کتگ اَنت – جا اے زانتکاری ءِ درچ انگت ءَ ھست اِنت؟
پسو: من وتی جند وتی زات ھچبر زانتکارے نہ کتگ البت یک سیاسی باسکے ءِ بستار ءَ وتی زند ءِ بھر ءِ جد ءُ جھد ءِ لھتے بھر دربرتگ اَنت ءُ زانتکاری دربرتگ اَنت، ھمیشانی سبب ءَ من بلوچ راجی زرمبشت برائے آجوئی ءِ واستا میان اُستمانی ءُ دمگ ءِ جاورھالانی تکاں چاران کتگ ءُ وتی زانت ءُ جتائیں جاورھالانی تکاں ھستیں وھد نبشتانکانی دروشم ءَ دیم ءَ آرگ ءِ جھد کتگ ءُ کنان اَنت، ھمود ءَ کدی گمان ءَ گپ بیتگ برے نشانی کتگ پرچاکہ بلوچاں نی گیش ترندی ءَ دشمن ءِ سر ءَ اُرش کنگی اِنت برے زرمبشت ءَ ایرادگری ءِ نگاہ ءَ چار اتگ ءُ جوانتری ءِ رنگ ءَ کڈنی کتگ – بستار ءِ سیاسی باسک اے منی پھتو ءُ ایمان اِنت کہ اے نبشتانکانی درچ ھلاس نہ بیت اِنت-
جست: بلوچستان ءَ برجاھیں بلوچ راجی زرمبشت ءِ درگت ءَ بلوچ دانشور ءُ ادیب وتی کرد ءَ پیلو کنگ ءَ سوبمندی ءَ گندگ بنت؟
پسو: بژن ءِ گون ءَ گوشگ بیت اِنت کہ لھتے دانشور ءُ ادیباں یل کن آ دگہ درستیں ادیب ءُ دانشور سک ءَ بزدلی ءِ پوست ءَ پترتگ اَنت ءُ مناپکی کنگ ءَ اَنت – لھتے ھنچین ادیب ءُ دانشور ھست اَنت کہ وتی لس دیواناں بلوچ راجی زرمبشت ءِ درگت ءَ زھر درشانی کن اَنت بلکیں ایشی ءِ ھلاسی ءِ گپ ءَ ھم جن اَنت ءُ پد ءَ آیانی دوتل ءُ پوستی ءَ بچار بلوچ کلچر ڈے ء نام ءَ سرکاری سرپرستی ءَ یونیورسٹیاں ءُ کالجاں وتی وتگڑیں کلچر ءِ شاتکامی ءَ کن اَنت- اے ھما کلچر ڈے ءَ دار اَنت کہ آیاں بلوچ ءِ راستیں کلچرڈے ءَ گوں ھچ سیادی نیست اِنت بلے اے گپ ءِ سرپد بوگ ءَ کجام راکٹ سائنس ءِ درکاری نہ اِنت زبان، ادب ءُ کلچر منڈی ءُ واکداری مزنی ءِ پیداوراں انت- ھمیشانی زور ءَ زبان، ادب ءُ کلچر ءَ دیمروی رس ایت، ھمے ڈول بلوچ راج ءِ گور ءَ نا منڈی ھسر ءُ ناکہ مزن واکداری ھست گڑا چون زبان، چون ادب ءُ کجام کلچر؟
ھمے سبب اِنت کہ اے وتگڑیں ادیب ءُ دانشوراں کتاب ءُ رسالھاں بھر مار لگ اتگ بلے چاروک کس نیست اِنت – چشکہ بلوچ مملکت گیرانی دستیگی ءَ اِنت ءُ زورگر بلوچ راج ءِ نسل کشی ءَ کنگ ءَ اِنت – چریشی ءِ سبب ءَ گوستگیں ھپت دھکاں بلوچ من ھیست القوم یکشلیں جنگ ءِ جاور ءَ انت- اگاں مروچی وھدیکہ بلوچ راج ءِ نسل کشی ءِ دیم ءَ اِنت بلوچ راجی پجار، بلوچ راجی سرڈگار ھترہ ءِ دوچار اِنت گڑا اے وڑ ءَ اے دانشور بے توار بہ بنت گڑا آیاں گیش جتا کَشی کت گڑا ایشانی کتاب لائبریری یا لس لوگے ءِ دنزانی توک ءَ پش کپ اَنت پرچاکہ وھدیکہ راج بیگواہ بنت ءُ سرڈگار نہ بیت اِنت گڑا زبان، ادب ءُ کلچر کجام کار ءَ کاینت ءُ آئی ءِ چی بستار بیت اِنت چشکہ مایا تھزیب اکادی ءُ سمیری راجانی ئیگ اِنت ایشانی زبان ءَ گپ جنوک اے دنیا ءَ نیست اِنت-
جست: جنزوکیں بلوچ راجی زرمبشت کساس 21 سالاں برجم اِنت ایشی ءَ تو چی گمان گندگ ءَ ئے؟
پسو: انیگیں راجی زرمبشت راستی ءَ یک راجدپتری درچے، 27 مارچ1948 ءَ زورانسری زورگری ءَ پد بلوچ راجی زرمبشت ءِ بندات بیتگ چشکہ بنداتی زرمبشت کلات ءَ کش ءُ گوراں بیتگ بلے پد ءَ ایشی ءِ سان بلوچ پرتوں داں سر بیتگ چشکہ لھتے سالاں پد اے زرمبشت ھلاس بوتگ بلے ھما جد ءُ جھد بلوچ راجی زرمبشت ءِ درچ جوڑ بیتگ- نوزدہ سد ءُ پنجاہ ءُ ھشت ءَ داں نوزدہ سد ءُ شست ءِ میان ءَ بابو نوروز ھان ءُ آئی ءِ سرمچاراں جد ءُ جھد کتگ ءُ نوزدہ سد ءُ شست ءَ آیانی شھیدی ءَ داں برجاہ بیتگ پد ءَ ھما درچ جنرل شیرو ءَ یک سرجمیں گلے ءِ دروشم داتگ ءُ بپراری زرمبشت ئِے￸ بندات کتگ ءُ اے جنگ ءَ مری ٹک ءِ کرد درستاں بنداتریں سبب بیتگ – اے جنگ نوزدہ سد ءُ شست ءُ دو ءَ داں نوزدہ سد ءُ شست ءُ ھشت ءَ پائر بندی ءَ داں برجاہ بیتگ چشکہ پاکستانی ریاست ءَ اے منگی بیتگ کہ بلوچ راجی زرمبشت راستیں رنگ ءَ بنچک دار ایت-
اے پائر بندی پاکستانی ریاست ءُ بلوچ سرمچارانی میان ءَ سرجمی ءَ مسام ءِ دروشم ءَ بیتگ چریشی ءِ سبب ءَ بلوچ سروکاں نیشنل عوامی پاٹی ءِ پلیٹ پارم ءَ نوزدہ سد ءُ ھپتاد ءَ الیکشن ءَ بھر زرتگ سرجمیں بلوچستان ءَ سوبمندی گپتگ بلے ھروھدی ڈول ءَ پاکستانی ریاست ءَ وتی زبان نہ داشتگ ءُ نوزدہ سد ءُ ھپتاد ءُ سَے ءَ راجی آجوئی ءِ زرمبشت زور ءُ شور ءَ جنگ ءِ بندات بیتگ ءُ اے جنگ گوستگیں دراھیں جنگاں گیش ھونوار بیتگ – چشکہ سال نوزدہ سد ءُ ھپتاد ءُ سَے ءَ داں نوزدہ سد ءُ ھپتاد ءُ ھپت ءَ برجاہ بیتگ- اے جنگ ءَ پد جاور تچک بیتگ اَنت بلوچ راجی زرمبشت نوکیں سائنسی اندازگ ءَ برجم بیان بیتگ ءُ ایشی ءَ بلوچ سیاست ءِ جھلانکیں سان بیتگ اَنت چمد ءَ آجوئی دوستاں وتی لیکہ پارلیمان پرستاں جدا کتگ ءُ آجوئی لوٹوکانی رھشون بابا بلوچ نواب ھیر بکش مری ءُ پارلیمان پرست رھشون بابائے مذاکرات میر گوس بکش بزنجو بیتگ-
من سرپد باں سال نوزدہ شست ءُ نُھ ءَ پائر بندی ءُ نوزدسد ءُ ھپتاد ءَ گچینکاری ءَ بھر زیرگ مئے کماشانی ردی بیتگ – انیگیں زرمبشت تچک ءَ سرجمی ءَ آجوئی ءِ زرمبشت اِنت ءُ گوستگیں زرمبشتاں کساساں انیگیں زرمبشت تھنا قبائلی بنیاداں نہ اِنت بلکیں ایشی ءِ وانندگ ءُ زانتکاریں ورنا ایشی ءِ سروکی ءَ کنگ ءَ اَنت-
اے زرمبشت ءَ یک مزن ءُ گچینی یے ایش اِنت اے زرمبشت ءَ بلوچ زالبول تچک ءَ املی ءُ زانتکاری ءَ جاڑیگ اَنت اے زرمبشت ءَ میان اُستمانی پھنات گپتگ اَنت اے دراھیں بلوچ تک اے زرمبشت ءِ بھر اَنت – گیش اے زرمبشت ءَ وتی املی، المی ، زانتکار ءُ ادیب وت گچین کتگ اَنت-
ایشی ءِ ھواری ءَ وتگڑیں راج پرستانی چھرگ ھم اے زرمبشت ءَ پدر کتگ اَنت – چریشانی توک ءَ بی این پی مینگل ءُ نیشنل پاٹی ءِ سروک ھوار اَنت- بی این پی مینگل ءِ دو تل ءُ دوپوستی اے زرمبشت ءَ تچک کتگ یک نیمگے راجپرستی ءِ ٹاپار ءَ جنت ءُ دومی نیمگ ءَ لٹ پل دوستیں چین ءِ گون ءَ الپت ءِ ریشگ جوڑینتگ اَنت – ایشی ءِ تچکیں مسال سردار عطاء اللہ مینگل ءِ بیرانی ءِ سر ءَ چینی کمیونسٹ پاٹی ءَ سرکاری تک ءَ بی این پی مینگل ءَ پدری درشان کتگ ءُ گوشتگ بی این پی مینگل ءِ سروک ءَ چین ءِ میگا پروجیکٹ سی پیک دگہ تچک ءَ کمک ءُ پھریزی کتگ اَنت چریشی ءَ چین منتوار اِنت – من ھمے واستا اے انیگیں راجی زرمبشت ءَ تک امید داراں کہ پرچا بلوچ کبائلی، دمگی ءُ جنسی ءَ درکپتگ ءُ تچک ءَ زانتکاری ءَ راجی آجوئی ءِ جد ءُ جھد ءَ املی رنگ ءَ بھر دار اِنت-
جست: 27 مارچ 1948 ءَ بگر داں مروچیگ ءَ بلوچ راجی زرمبشت ءَ اگان چمشانک بہ دنت گڑا تئی زانت ءِ تک ءَ بلوچ رھشوناں گیشتر کجام ردی ءَ سرزد بیتگ اَنت؟
پسو: من وتی نبشتانک ” بلوچ قومی سوال” ءَ بازیں کساسے ءَ ردیانی نشانی کتگ اَنت بلے چشکہ انسان ھروھد ءَ ردی کنت ءُ چاگرد ءَ ردی ھم بنت اِنت بلے زانتکاریں مردم ردیاں من ایت ءُ وتی ردیانی گرگ ءِ جھد ءَ کنت انیگیں راجی زرمبشت ءَ گوست ءِ کساس ءَ باز دربرتگ – مئے تہ ءَ ھرچ ردی انیگیں زرمبشت ءَ کتگ آیانی ردیانی دربرگ کساسے ءَ کتگ ءُ بازیں تاوان ءُ دردانی دیمپانی کنگ کپتگ چشکہ گوست ءَ زرمبشت بس قبائل ءَ داں بیتگ، گوست ءَ زرمبشت ءَ دیم ءَ برگ ءَ مئے کماش نابود بیتگ اَنت ءُ گوست ءِ زرمبشت ءَ مزنیں مردم ھوار بیتگ اَنت بلے آیاں زرمبشت میان اُستمانی تکاں نہ برتگ ءُ ناں کہ سپارتکاری کتگ چشکہ گچینی پرت ءِ نیمگ ءَ سنجیدہ بیتگ اَنت ناں کہ مستھکم ادار اِش جوڑ کتگ – اے راستی ھم ڈالچار کنگ نہ بیت بلوچ رھشون بنداتی روچ ءَ وتی زرمبشت ءَ بازیں رنگاں دیمروی پسند سیکولر رنگے ءَ ھلائینگ ءَ بیتگ اَنت چشکہ باز وشیں گپے بیتگ ھمے سبب اِنت بلوچ راجی زرمبشت تنگ نزری ءُ بنیاد پرستی ءَ پاک بیتگ ءُ اے ھم راستی یے کہ دنیا ءِ رژنا پگریں زرمبشتانی کمک ءُ پلامرزی ءَ کتگ – بلے ایشی ءَ ابید مئے کماش وتی زرمبشت ءِ ھاتر ءَ نپ ءِ چست کنگ ءَ سوبمند نہ بیتگ اَنت بازیں وھداں وت ماں وت آڑگ ءِ آماچ بیتگ اَنت برے راجی ھک ھُد داریت ءِ گپ برے وتواجھی ءِ گپ برے سرجم ءَ آجوئی ءِ گپ چریشی ءِ سبب ءَ زرمبشت ءَ ھاسیں چیز آؤرت نہ کتگ چریشی ءِ سبب ءَ راج ءَ بے کساس تاوانانی دیمپانی کنگ کپتگ –
مئے کماشانی یک ردی یے اے بیتگ کہ نوزدہ سد ءُ ھپتاد ءُ یک ءَ پاکستانی ریاست سک نگیگ بیتگ ءُ بلوچستان ءِ آجوئی مئے دروازگاں ٹکگ ءَ بیتگ بلے مئے رھشوناں ھما وھد ءَ ھم سک ءَ سستی کتگ ءُ ھچ نپ چست نہ کتگ نوزدہ سد ءُ ھپتاد ءُ یک ءَ ترندیں نگیگی ءِ سبب ءَ ایران ءَ وتی سَے لک پوج بلوچستان ءِ سیمسران آؤرتگ ءُ جما کتگ ایران ءَ گمان کتگ کہ پاکستانی ریاست سک نگیگ اِنت پاکستان ءِ ھلاسی اِنت ایران وتی لشکر ءَ بلوچستان ءَ ایرریچ ایت ءُ اے وھد ءَ مئے کماشاں چہ ایران ءَ رھوت کت نہ کتگ – ایشی ءِ سبب اے بیتگ کہ وتی دیمروی پسندیں سوچ ءَ شاہ ایران امریکہ ءِ پِٹو اِش گشتگ ھمے سبب ءَ اے درست سیاسی ردی بیتگ اَنت – سوبمندیں سیاست دان ھروھد ءَ نپ چِست کن اَنت اگاں مئے کماش ایران ءَ رھوت کنگ ءُ بلوچستان ءِ آجوئی ءُ ایران ءِ سلامتی ءِ سر ءَ تپاکی بیتین اَنت گڑا بنگلہ دیش ءِ ھواری ءَ بلوچستان ھم آجو بیتگ اَت پرچاکہ ایران اے دمگ ءَ امریکہ ءِ پولیس ءِ مین بیتگ آ امریکہ ءَ بلوچستان ءِ آجوئی ءَ منارینگ ءَ کت اِش کتگ ات مئے کماش سویت یونین ءِ نیمگ ءَ چارگ ءَ بیتگ انت دانکہ سوویت یونین ءَ بلوچستان ءِ آجوئی ءِ پلامرزی نہ کتگ سوویت یونین میان اُستمانی آشوبی زرمبشت لوٹ اتگ آ پاکستان ءَ مزدور انکلاب ءِ پلامرزی بیتگ بلے مئے کماش اے وش وابی ءِ آماچ بیتگ اَنت سویت یونین مارا آجوئی گیپت ءُ دنت-
جست: بستار ءِ سیاسی باسک، میان اُستمانی ءُ دمگی جاور ھالاں پٹ ءُ پول کنان ءَ تئی ھیال ءَ انی بلوچ راجی زرمبشت ءَ گیش کجام تک ءَ کار کنگ ءُ جوانتری ءَ کجام ترندی آرگی اِنت؟
پسو: راجی زرمبشتاں ھروھد ءَ تچکی ءُ بھتری ءِ گنجائش ھست بیت، مارا ھم سک ترندی ءَ کار کنگ المی اِنت – ءُ وری امل باز تیز کنگی اِنت ءُ ترند آرگی اِنت پرچاکہ ھمے زرمبشت نی پیسلہ داریں تک ءَ سر بیتگ البت بلوچ رھشون نی یکجاہ بہ بنت ءُ یک گپے ءَ سرجمیں دنیا ءِ دیم ءَ بلوچ راجی سوال ءَ سائنسی رنگ ءَ دیم ءَ بہ بر اَنت ءُ پیش بہ کن اَنت ایشی ءِ واستا سک ءَ گچینیں گام درستاں پیش مستھکم ءُ پئالیں ادارانی دیم ءَ آرگ،انٹرنیشنل سیکرٹریٹ ءِ آیگ، میان استمان برادری ءَ تچک ءَ دراھواست کنگ ءَ ھوار سرجمیں میان اُستمانی تاکتاں گون چشکہ یورپ ءُ امریکہ ءَ تچک ءَ رھوت ءِ نہ داروکیں درچ، پُر املیں کیڈرز ءُ لیڈر جتا جتائیں ٹولیانی دارگ ءُ گچینی رنگ ءَ اے زوراکیاں دودمانیں دنیا ءِ دیم ءَ درشان کنگ ءُ بلوچ نسل کشی ءِ زمہ وار امریکہ ءُ برتانیہ اَنت پرچاکہ ھمود ءَ برتانیہ وتی راجدپتری لیکہ ءَ دزکش بیتگ پاکستانی ریاست ءِ نیمگ ءَ بلوچستان ءِ زورانسری گرگ ءَ بے تواری داشتگ ھمود ءَ امریکہ ءُ روکپتی تاکتاں پاکستانی پوج ءِ کمک کتگ ءُ آیاں بازیں کچے ءَ سلاہ ءُ مالی کمک ءَ پاکستانی جرنیلاں دولت ءِ امبار جتگ ءُ اے زراں سرجمیں دنیا ءِ امن برباد ءُ تباہ کتگ ءُ بلوچستان ءِ سر ءَ کھر بیتگ-
نی پاکستان گوں چین ءَ ھوار بیتگ ءُ بلوچستان ءَ جنگی جرماں کنگ ءَ اَنت – نی اے امریکہ ءُ روکپتی ڈیھانی اکلاکی ءُ انسانی پرز بیت اِنت کہ آ اے ناشرکاریں ریاست پاکستان ءِ زرکاری ءِ سر ءَ بندش بہ جن اَنت ءُ بلوچستان ءِ سرجمی ءَ آجوئی ءِ پلامرزی ءُ بہ کن اَنت ءُ بلوچستان ءِ آجوئی ءِ واستا میان اُستمان ءِ پیس کیپنگ لشکر ءَ بلوچستان ءَ بہ دار اَنت ءُ پاکستانی پوج ءَ سرڈگار ءَ در بہ کن اَنت ءُ آجو بلوچستان ءِ دیمروی ءَ بہ کن اَنت دانکہ سرجمین دمگ ءَ امن ءُ استھکامی سرجمی ءَ بہ بیت-
جست: تئی ھیال ءَ پاکستان ءِ انیگیں ناگیگیں جاورھال ءِ سبب چی اِنت؟
پسو: پاکستان وتی آیگ ءَ بہ گر داں انگت ءَ ناگیگی شدکیانی دیمپان اِنت پرچاکہ راستی ءَ پاکستان جوڑ بوگ ءَ پد پاکستانی رھشونانی گور ءَ تچکیں گامگیجی امل نہ بیتگ اَنت، ناں اد ءَ دگہ راستیں نزامے برجم بیتگ ءُ ناکہ کدی استھکام اتکگ – من پاکستان ءِ ریاست ءِ درگت ءَ نہ چاراِتگ، پرچاکہ ریاست ءِ وتی لازمی بنت اِنت پاکستان بنیادی رنگ ءَ پرسودہ جاگیردارانہ بنیاداں یک جوڑ بیتگیں دمگے- چریشی ءَ زورگری اِنت درستاں مستریں ماپیا پاکستانی جرنلز، پد ءَ جج، سول بیورو کریسی، جرنلسٹ ءُ پاکستانی سیاسی پاٹی اَنت- اے ڈیھ ءَ سامراجی تاکت وتی لوٹانی ھاتر ءَ ھلائینگ ءَ اَنت کہ ایشی ءِ تپیلی فرنٹ لائن ءِ بستار ءَ دار ایت- ھرچی کہ سوویت یونین ءِ ھلاپ ءَ کارمرد بیت- سردجنگ ءِ ھلاس ءَ بوگ ءَ پد آئی ءِ بستار ھلاس بیتگ پد ءَ نائن الیون ءَ پد آئی ءِ درکاری بیتگ ءُ اوگانستان ءَ امریکہ ءِ روگ ءَ پد آئی ءِ سروکی ھلاس بیتگ-
امریکہ ءِ ￵اے دمگ ءَ نپانی ھلاس بوگ ءَ نی پاکستان تھنا اِنت نی امریکہ ءِ نپ فار ایسٹ ءَ انت کہ اود ءَ چین ءِ وت واھشتی ءَ دارگ لوٹ ایت ھمے سبب اِنت کہ سرپرست ءِ روگ ءَ پد پاکستانی ھاکم تھنا بیتگ اَنت ءُ پاکستان ءِ ریاست شدناگیگیانی دیمپانی بیان اِنت ءُ اگاں اے جاورھال برجم بیت اَنت گڑا پاکستان بَچ ات نہ کنت ءُ پاکستانی ھاکم کہ ھما کہ کولڈ وار زمانگ ءَ ھرچ دولتے کٹ ءُ کمائی یے کتگ ات آیانی درستیں ھستج روکپتی ڈیھ ءُ امریکہ ءَ ایر اَنت – گیش بھر ءُ بانگی ءِ دروشم ءَ اے پاکستانی مھلوک ءَ آیانی ھمے جاوراں تھنا کن اَنت ءُ تچ اَنت ءُ ھنچش کہ دنیا ءِ بازیں دمگاں بیتگ من ءَ 1975 ءِ سائیگون گندگ ءَ آیگ ءَ اِنت-
اے وھد بلوچ راجی زرمبشت ءِ واستا باز گچین ءُ نھادی اَنت، بلوچ راجی آجوئی ءِ زرمبشت ءَ بندوکیں رھشون اے وھد ءَ نپ چِست کنگ ءُ وتی جد ءُ جھد ءَ را یکدم ترند رپتاری پیشدارگ ءُ دراھیں تکاں وھدی رنگ ءُ بے کساس مھنت کنگ ءُ وتی منزل ءَ نزیکتر کنگ درکاری اِنت – اے سرپد بوگ المی اِنت کہ گچینی وھد یکدم گچینی چیز بنت اِنت ءُ راستیں وھد ءَ راستیں پیسلہ کنگی اِنت ، گوشگ المی اِنت ءُ وھد ءَ نپ زیرگ ءُ جاور وتی ھک ءَ آرگ ءُ یک بھتریں رھشونے ءِ گچین کنگی اِنت-
Tags
کامریڈ گلاب
Previous article
کلات ءَ یک دگہ بند ءُ ساچی کمپنی ءِ سائٹ ءِ سر ءَ اُرش کنگ بوتگ
Next article
نیو لیپٹ(New left) ھربرٹ مارکیوز- شاھد اھمد
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بی ایس او آزاد ءِ چیئرمین درپشان بلوچ ءِ گون ءَ دی بلوچستان پوسٹ ءِ گچینی گلگدار
By
admin
May 31, 2023
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin
بی ایس او آزاد ءِ چیئرمین درپشان بلوچ ءِ گون ءَ دی بلوچستان پوسٹ ءِ گچینی گلگدار
۱۹ اپریل ۲۰۲۳ ءَ بلوچ اسٹوڈنٹس آرگنائزیشن، ءَ وتی بیست ءُ سیمی راجی کونسل سیشن سوبمندی ءَ گوں برجاہ داشتگ، ءُ کونسل سیشن ءِ گُڈ سر ءَ جار جنگ بیت کہ درپشان بلوچ بی ایس او آزاد ءِ نوکیں چیئرمین وھدیکہ زروان بلوچ نوکتریں سیکریٹری جنرل گچین کنگ بیتگ اَنت۔
اے ھما راج دپتری یک شلی ءِ بھر اِنت کہ آ بی ایس او ءِ دپتر ءِ تہ ءَ یک مزنیں بدلی ءِ ھما وھد ءَ ودی بیت اِنت، وھدے فروری 2002 ءَ بی ایس او ( محراب) کونسل سیشن کنگ ءَ بنت اِنت، کہ آئی ءِ بگیرداری ءَ بی ایس او ءِ سینئر وائس چیئرمین ڈاکٹر اللہ نظر بلوچ وتی ھمراھانی پجیگ ءَ کنت۔ کہ آئی ءِ سوب ھما وھدے بی ایس او ءِ چیئرمین نادر قدوس ءِ پاکستانی پارلیمانی گلاں گوں نزیکی، بی ایس او ءَ وتی مادنیں کِشک ءَ چہ ترینگ گوشگ بیت۔ ڈاکٹر اللہ نظر آجوئی ءَ، ابید پارلیمانی سیاست ءُ بی ایس او ءِ آجوئیں بستار ءِ لیکھی رھبند ءِ سر ءَ، جتائیں کونسل سیشنے اڈ دنت ءُ بی ایس او آزاد ءِ بن ھشت ءَ ایر کنت ءُ گل ءِ اولی چیئرمین گچین کنگ بیت۔
اے وھد ءَ بی ایس او آزاد ءُ محراب ءَ ابید بی ایس او ءِ دگہ ھم دو بھر ھست بنت۔ بی ایس او ( مینگل) کہ چہ بی این پی ( مینگل) ءَ، ءُ بی ایس او (استار) کہ گوں بی این پی (عوامی) ءَ نزیک بیتگ اَنت۔ کمو وھد ءَ پد بی ایس او (استار) وتی چیئرمین حمید شاھین ءِ سروکی ءَ بی ایس او آزاد ءَ گوں ھوار بیگ ءِ جار ءَ جنت۔ چہ آئی ءَ پد بی ایس او آزاد وتی نام ءَ مٹ کنت ءُ بی ایس او (متحدہ) ایر کنت۔ بی ایس او (متحدہ) ءِ کونسل سیشن پنجگور ءَ بیت، کہ اود ءَ چیئرمین ڈاکٹر امداد بلوچ ءُ جنرل سیکریٹری سعید یوسف بلوچ گچین کنگ بنت۔
بی ایس او آزاد ءُ استار ءِ ھوار بیگ ءَ پد یک برے پد ءَ بی ایس او اے ایندگہ بھراں گوں گپ ءُ تران بندات بیت ءُ درستیں بھر یکجاہ بنت ءُ “سنگل” بی ای او ءِ سر ءَ تپاک کن اَنت۔ کہ سک کسانیں مدتی ءَ داں ھست بیت، پیسرا کونسل سیشن ءَ ساری واحد رحیم بلوچ جتائیں بھرے ءِ بی ایس او پجار ءِ نام ءَ جتا جوڑ کنت۔
2006 ءَ دلجمیں پیم ءَ شال ءَ بی ایس او ءِ کونسل سیشن برجم دارگ بیت، اود ءَ بشیر زیب بلوچ چیئرمین، سنگت ثناء بلوچ وائس چیئرمین ءُ گلزار بلوچ سیکریٹری جنرل گچین کنگ بنت۔ کونسل سیشن ءِ نیام ءَ دگریانی سوب ءَ محی الدین بلوچ وتی جتائیں بھرے جوڑ کنت۔ اِیشی ءَ پد سنگل بی ایس او وتی کوھنیں نام ءَ بی ایس او آزاد ءَ پد ءَ زیر ایت۔
سال 2008 ءَ بی ایس او آزاد ءِ آیوکیں کونسل سیشن ءَ بشیر زیب بلوچ دومی رند ءَ گل ءِ چیئرمین وھدیکہ زاھد بلوچ سیکریٹری جنرل گچین کنگ بنت۔ دیمتر ءِ کونسل سیشن ءِ ھاتر ءَ بی ایس او آزاد نگیگیں ءُ ترندیں جاورانی سوب ءَ سالے ودار کنگ کپ اِیت۔
سال 2012 ءَ اڈ داتگیں نوزدھمی کونسل سیشن ءَ زاھد بلوچ چیئرمین، کریمہ بلوچ سینئر وائس چیئرمین وھدیکہ رضا جھانگیر سیکریٹری جنرل گچینگ کنگ بنت بلے بی ایس او آزاد ءِ رد ءَ 14 مارچ 2014 ءَ آھانی چیئرمین زاھد بلوچ ءَ چیریں گلانی کارمند دزگیری ءَ پد بیگواہ کن اَنت، کہ داں انگت دیم ءَ آرگ نہ بیتگ۔ آئی ءَ پیسر گل ءِ سیکریٹری جنرل رضا جھانگیر ءَ ھم تُربت ءَ لشکری یک بیڑے ءِ نیام ءَ تیر جن اَنت ءُ کُش اَنت ئِے۔
سال 2015 ءَ بی ایس او ءِ بیستمی کونسل سیشن برجم دارگ بیت، اِیشی ءِ تہ ءَ کریمہ بلوچ چئیرپرسن ءُ سیکریٹری جنرل ثناء اللہ پنام عزت بلوچ گچین کنگ بنت۔ کریمہ بلوچ ءَ گوستانک ءِ تہ ءَ اولی زالبولیں سروک بوگ ءِ پھر گون اِنت۔ بی ایس او آزاد وتی بیست ءُ یکمی کونسل ءَ 2018 ءَ برجم داریت، اود ءَ سھراب بلوچ گل ءِ چیئرمین گچین کنگ بیت۔ اے یکشلی داں سال ءَ برجاہ اَت وھدے 3 نومبر 2020 ءَ بی ایس او آزاد اے جار ءَ جت کہ “بی ایس او آزاد ءِ بیست ءُ دومی راجی کونسل سیشن بنام معلم آزادی شھید سبا دشتیاری ءُ درس گاہ آجوئی خیر بخش مری ءِ یات ءَ برجم داشتگیں سیشن مروچی سوبمندی ءَ گوں آسر بیتگ۔ کہ اِیشی ءِ تہ ءَ ابرم بلوچ ابید کسی دیم ءَ اوشتگ ءَ چیئرمین وھدیکہ مھر زاد بلوچ ابید کسی دیم ءَ اوشتگ سیکریٹری جرنل گچین کنگ بیت اَنت۔”
درپشان بلوچ، وتی پھازگی ءَ چاران ءَ وتی راستیں نام ءَ رسانکدر ءَ پدر نہ کنت۔ دی بلوچستان پوسٹ ءَ جتائیں اھوالکارانی رد ءَ یکشلیں کوشستاں پد گوں آئی ءَ اھوال کُتگ ءُ ناشناسیں ھندی ءَ نیاد کُتگ، ءُ گوں آئی ءَ اے گلگدار کُتگ کہ پہ وانوکانی ھاتر ءَ شنگ کنگ بیگ ءَ اِنت۔
ٹی بی پی: شما وتی سیاسی زندمان ءِ بندات کدی کُتگ ءُ داں انگت کجام چِست ءُ ایراں چہ گوستگ اِت؟
چیئرمین بی ایس او آزاد:
 گلامی وتی تہ ءَ وت یک لانتے بلے من سرپد باں مئے انیگیں پدریچ وش بھت اِنت کہ یک انچائیں اھدئے ءِ تہ ءَ زندگ اَنت، وھدے، بلوچ زورگیر ءِ بگیری ءَ وتی گُڈی جنگ ءَ مِڑگ ءَ اِنت۔ چہ ھما دمگ ءَ منی سیادی اِنت اود ءَ منی کسانی ءَ چہ آشوبی سُرپُر برجاہ بیتگ اَنت ءُ وھدے من بود کُتگ ما ژانگولیں جون، بیڑ، زور گیر ءِ شدت وتی چماں گوں دیستگ اَنت، وھدیکہ اِیشی ءِ دیمپانی کنان ءَ بلوچ ورنایانی اے جزبگ ھم دیستگ کہ اود ءَ آیاں وتی ساہ نَدر کُتگ اَنت ءُ بلوچ الُس ءَ اے باور کنائینتگ کہ ما یک راجے ءِ دروشم ءَ چون پنجابی ءِ زورگری ءِ تہ ءَ مانگیشیتگ اِنت۔ چوناھا من وتی اسکول ءِ وھد ءَ چہ سیاسی سُرپُرانی بھر بیتگ اَنت ءُ ھنکین ءَ مُچی ءُ روانک، زھرشانی ءُ جتاھیں آشوبی سُرپُرانی سوب ءَ منی تہ ءَ زور گیر ءُ گلامی ءِ بُنکی تپاوت پدراہ بیتگ۔
اے کساس ھما وھد اَت، وھدیکہ من ھشتمی مکتب ءِ چکاسانی تہ ءَ سوبمند بیتگ اَنت ءُ پہ گیشتر وانگ ءَ کراچی ءَ شتگ بیتگ اَنت۔ کراچی چُشکہ بلوچ سیاست ءُ لبزانک ءِ بنجاہ اِنت ءُ اود ءَ مدام سیاسی سُر ءُ پُر برجاہ بیتگ اَنت گُڑا منی پجاروکیں سنگت ھمود ءَ بیتگ اَنت، کہ بی ایس او آزاد ءِ باسک بیتگ اَنت۔ من ھم کراچی ءَ رس اتگ اَنت ءُ 2010 ءِ بنداتی روچاں بی ایس او آزاد ءِ سرجمیں باسکے جوڑ بیتگ اَنت ءُ سیاسی سُر ءُ پُرانی بندات کتگ۔ باسکی ءَ پد من اولی بر ءَ ڈپٹی یونٹ سیکرٹری ءُ پد ءَ یونٹ سیکرٹری وتی زمہ واری پیلو کُتگ اَنت ءُ پد ءَ کساس داں چار سالاں کراچی زون ءِ چیردستی ءَ وتی سُر ءُ پُر برجاہ داشتگ اَنت۔ اے چار سال منی بنکی سیاسی کیرئیر ءِ ھاتر ءَ باز مھم بیتگ اَنت، چُشکہ اے اھد بی ایس اوآزاد ءِ ھاتر ءَ گل ءِ رد ءَ باز ناگیگ ءُ ترند بیتگ اَنت ءُ گل ءُ باسکاں اے نیام ءَ ھما مزنیں تاوانانی دیمپانی کنگ کپتگ، ھمود ءَ گوں گل ءَ ھمراہ داری کنوکیں باسکاں بازیں تجربگ ھم رس اتگ اَنت۔ اے نیام ءَ گل پھزگی راہ کارمرز کنان ءَ سیل سسٹمامنی بُنھشت ایر کت اَنت، یک سیاسی کیڈرئے ءِ دروشم ءَ اے درستیں وھد ءَ گل ءِ درستیں سُر ءُ پُرانی تہ ءَ بھر زرتگ ءُ گل ءِ نیمگ ءَ داتگیں وتی زمہ واری پیلو کُتگ اَنت۔ 2013 ءِ گُڈی روچاں، من چہ کراچی ءَ وتی دمگ ءَ واتر بیت اَنت، کہ اود ءَ ھمودی زون ءِ سنگتانی پجیگ ءَ وتی سیاسی سُر ءُ پُر برجاہ داشت اَنت، پیسر ءَ زونل وائس پریذیڈنٹ ءُ پد ءَ زیت زونل پریذیڈنٹ گچین کنگ بیت اَنت۔
2015 ءِ بنجاھی کونسل سیشن ءَ داں جتاھیں زونل اگدھانی سر ءَ بیتگ اَنت ءُ پد ءَ سینٹرل کمیٹی ءِ باسک گچین کنگ بیتگ اَنت۔ اے نیام ءَ جتاھیں بنجاھی اگدھانی سر ءَ زمہ واری پیلو کُتگ اَنت ءُ یک سیاسی باسک ئے ءِ رد ءَ وتی جھد برجاہ داشتگ ءُ گل ءِ بیست ءُ سیمی بنجاھی کونسل سیشن ءَ چیئرمین گچین کنگ بیتگ اَنت۔
ٹی بی پی:بی ایس او آزاد ءِ نوک گچین بیتگیں چیئرمین ءِ دروشم ءَ، شما گل ءَ کجام نوکتریں دیمرویاں سر کنگ لوٹ ئے ؟
چیئرمین بی ایس او آزاد:
 چوناھا وَ جاور ھال ایشی ءِ اجازت نہ دے انت کہ گل ءِ گامگیج ءُ پروگرام رسانکدر ءِ تہ ءَ شنگ کنگ بہ بیت، البت انچو گُشت کناں کہ ما گل ءِ دروشم ءَ اے گپ ءِ سر ءَ تپاک بیتگیں کہ ورنایاں روایاتی سیاسی سُر ءُ پُراں چہ کشگ ءُ آشوبی لیکھاں گوں ھوار آیاں اے لائک ھم جوڑ بہ کن ایں کہ آ دیمتر ءَ جُنز ءِ جتاھیں تک ءُ پھناتاں مھکم کنگ ءِ تہ ءَ کرد پیلو کُت بہ کن انت۔ گل ءَ بندوکیں سیاسی باسک زھنی دروشم ءَ ساڑی بیگ ءَ ھوار لائیکی ءُ بودناکی ءِ رد ءَ ھم ساڑی بہ بنت دانکہ آ دیمتر ءَ جُنز ءِ جتاھیں سنگرانی تہ ءَ روایتی لیکھانی بدلی ءَ زانشتی ءُ بودناکیانی بنھشت ءَ وتی پرکاریں کرد پیلو کُت بہ کن اَنت۔ پرچاکہ انیگیں جاورانی تہ ءَ تاکت ءُ لائکی باجبری ءُ پروش ورگ ءِ پیسلہ ءَ کنت۔ مئے کوشست ھمے بیت کہ گل ءِ یکشلیں جھد ءِ تہ ءَ کجام ھم پئیمیں نزوری مئیت ءُ وھد وھد ءِ مٹ بیوکیں جاورھالانی پجیگ ءَ گل ءِ پروگرام ءُ پالیسیانی تہ ءَ المی بدلی آرگ بہ بنت اِنت۔
ٹی بی پی: مارچ 2013 ءَ بی ایس او آزاد ءِ بندش جنگ بیتگ اَنت، چریشی سوب ءَ گل زوراکیانی آماچ اِنت۔ چشیں جاورانی تہ ءَ جمھوری روایاتانی برجاہ داران ءَ، کونسل سیشن ءِ اڈ دیگ ءَ ، کجام ناگیگی ءُ جنجالانی دیمپانی بیتگ اَنت؟
چیئرمین بی ایس او آزاد:
 من سرپد باں کہ گل ءِ سر ءَ 2013 ءَ چہ نہ بلکیں وتی بنیات ءَ چہ ڈیھی زوراکی، کریک ڈاؤن ءُ زلم ءِ دیمپانی کنگ ءَ اِنت۔ 2013 ءَ چہ پیسر ھم گل ءِ سروک ءُ باسکانی زورانسری بیگواھی ءُ آیانی ژانگولیں جون دزکپتگ اَنت۔ بلے گل ءِ دروشم ءَ ما اے سرپد بہ ایں جاور تُری کجام ھم دروشم ءِ بہ بنت بلے گل ءِ کونسل سیشن جمھوری ءُ سیاسی اخلاکیات ءِ بنیات ءَ ھرچ پیئم کنگ لوٹ ایت پرچاکہ اے کونسل سیشن اِنت کہ پہ گل ءَ نوکیں سروک گچین کنت، جُنز ءَ کیڈر دنت، نوکیں کیڈرانی تہ ءَ راہ پچ کنت، مٹ بیوکیں جاورانی پجیگ ءَ نوکیں پروگرام، سسا ءُ گامگیج اڈ دنت اِنت ءُ جُنز ءِ یکشلی ءَ برجاہ دار ایت۔ کونسل سیشن ءِ وڑیں ھاسیں ءُ بنکی پروگرام ءِ تہ ءَ دیری ءُ ایشی ءِ اڈ دیگ ءِ تہ ءَ سُستی ءِ درشان گل ءِ سُر ءُ پُراں آسری ءِ آماچ کنگ ءِ مَٹ اِنت، پمیشکا منی لیکہ ھمیش اِنت کہ اِیشی ءِ ھرچ پئیم وھد ءِ سر ءَ برجاہ دارگ لوٹ ایت، ھمے جمھوریت ءِ ھُسن ءُ گل ءُ جُنز ءَ پہ جوانتریں پیسلہ اِنت۔ پشت کپت ڈیھی زوراکی ءِ ھبر گُڑا راجی جُنز ءَ ھواریں کجام ھم پاٹی ءُ گل ءَ پہ جاورھال ھچ بر گیگ نہ بنت ءُ بی ایس او آزاد ءِ ھاتر ءَ جاور ھال گوستگیں بیست سالاں چہ ھمے پئیم برجاہ اَنت۔
چشکہ اگاں انیگیں برجاھیں کونسل سیشن ءَ بیتگیں دیمپانیانی گپ کنگ بہ بیت گڑا مدامی رنگ ءَ باز نگیگ، جنجالی ءُ مشکلیں جاوراں چہ گوزگ ءَ پد جوانیں گلے ءِ گامگیجانی سوب ءَ سوبمند بیتگ۔ گوستگیں سئے چار کونسل سیشنز کہ من وت آیانی بھر بیتگ اَنت اگاں آیانی گپ کنگ بہ بیت گڑا مئے سنگتاں وتی زند ءُ مرگ ءِ سودہ جتگ ءُ ایشانی تہ ءَ بھر زرتگ۔ نہ تھنا کونسل سیشن بلکیں مئے کیڈرز ھمک روچ ھمک دمان جُنز ءُ گل ءِ سُر ءُ پُراں کنگ ءِ وھد ءَ نگیگیں جاوراں چہ گوزان بنت۔ یک آشوبی کیڈرے ءِ جوانیں جاورانی تہ ءَ ھم ترندیں چکاس ءُ جنجالانی دیمپانی کن اَنت ءُ پد ءَ آئی ءَ چشیں مراگش اڈ دیگ ءِ ھاتر ءَ چونیں جاوراں چہ گوزگ کپ ایت ایشی ءِ اندازگ جُنز ءَ بندوکیں مردم شر جت کن اَنت۔ البت انچو گُشت کناں کہ جوانیں گلی گامگیج ءُ پالیسیاں ابید اے ھچبر باوری نہ اِنت کہ چشیں مزنیں مراگش برجاہ دارگ بہ بنت۔
ٹی بی پی: بی ایس او آزاد سر زاھریں سیاست کُت نہ کنت ءُ نانکہ پہ آئی ءَ نوکیں باسک گچین کنگ ءَ ارزانی اِنت، چشیں جاورانی تہ ءَ زاناں بی ایس او آزاد ءِ گور ءَ ھمینچوکیں مردمی تاکت ھست کہ آ لائکیں کیڈر ودی بہ کنت ءُ نوک باھندیں رھشوناں ءَ زمہ واریاں دات بہ کنت؟
چیئرمین بی ایس او آزاد:
 اگاں گپ سرپیس سیاست ءِ ئیگ اِنت گُڑا من جھان ءِ آشوبی راج دپتر ءُ آجوئی ءِ جد ءُ جھد ءِ تہ ءَ چشیں جُنزاں چہ بے سمایاں، کہ آ زورگیراں سرپیس سیاست کنگ ءُ وتی ڈیھ جوڑ کنگ ءِ جد ءُ جھد ءِ آجوئیں پرمان دیگ بیتگ اَنت، برتانیہ ءِ پئیمیں وتگڑیں مردمی ءُ راجی اگبالانی چیمپئن ڈیھاں ھم وتی گور ءَ آجوئی ءِ جد ءُ جھداں نہ سگ اَنت گُڑا پاکستان ءِ پیئمیں زوراک ءُ گیر پتری ڈیھ چشیں گامگیجاں چوں سگ ایت کن انت، وھدیکہ انیگیں جاورانی تہ ءَ بلوچ آجوئی لوٹوکیں کجام ھم گل سرزاھری ءَ نشت ءُ کار کنگ ءَ نہ اِنت بلے جُنز ءِ تہ ءَ گیشی ءُ ترندی ھمک روچی رد ءَ گندگ ءَ پیداک اِنت، اِیشی ءِ بنکی سوب گل ءِ کالب ءِ ڈڈی، ادارگانی سر ءَ باور ءِ ودگ، جُنز ءَ جتاھیں پھناتانی تہ ءَ مھکم کنگ ءُ جُنز ءَ ھما جاھاں سر کنگ کہ اود ءَ گل ءُ جُنز یک مردم، ادارگ اگاں ھاسیں ءُ اوشتاتگیں لیکھی ءِ بندوک نہ بوگ بلکیں ھمک دومی گام ءَ گل جتاھیں دروشم ءُ بھناتاں کار کنگ ءَ بہ بیت، کہ اود ءَ جتاھیں لیکہ ءُ آشوبی ھیال برجاہ بہ بنت، چریشی ءَ مردمی تاکت نا بلکیں ھما ادارگی لیکہ سوبمندی ءَ سر کنت۔ منی کسانیں زانت ءِ رد ءَ جُنز مردمی تاکت ءَ چہ بلکیں آشوبی تاکت ءَ چہ باجبر بنت اِنت۔
چونیا ھما سرزاھریں سیاست ءِ بزانت شما کَشگ ءَ اِنت ما آئی ءِ سر ءَ گزران ءَ سرجم کُت کَنگ ءَ نہ اِنت، بلے ورنایانی پگری ءُ املی سُرپُرانی بابت ءَ گُل ھمک جاہ ءَ ءُ ھمک وڑ ءَ ھست اِنت ءُ وتی زمہ واریاں پیلو کنگ ءَ اِنت۔ گل چہ مرچیگ ءَ نہ بلکیں 2012 ءَ چہ وتی رھشوناں سرزاھر ءَ پدر کَنگ ءَ نہ اِنت بلے اے یازدہ سالانی جد ءُ جھد ءِ تہ ءَ نزوری ءُ سُستیاں ابید ھم کجام ھم گل ءِ سُرپُر سرجمی ءَ اوشت آماچ نہ بیتگ انت۔
ءُ پشت کپت باسک گچینی ءِ گپ گُڑا ایشی ءِ ھاتر ءَ منی ھیال ءَ سرزاھریں سیاست ءَ گیش پِڑ ءَ ھست بیگ ءُ کردگار سان دار اَنت، بی ایس او آزاد گل ءِ دروشم ءَ وتی کرد ءُ کردگار ءِ سوب ءَ بلوچ ورنایانی زانتکاری ءِ بھر جوڑ بیتگ۔ چریشی ءَ گُل ءَ باسک گچینکاری ءِ تہ ءَ ھچ پئیمیں جنجالانی دیمپانی نہ اِنت بلکیں من باوری ءَ گوں گُشاں کہ ھمک دومی سماداریں بلوچ ورناہ بی ایس او آزاد ءِ باسک بئیگ ءِ واھگ دار ایت۔
دومی نیمگ ءَ اگاں کیڈرز ودی کنگ ءِ جیڑہ اِنت گُڑا اشی درور انیگیں کونسل سیشن ءَ چہ دیاں کہ اود ءَ کونسلر گچین کَنگ ءِ وھدءَ گل ءِ ھمک زون ءَ چہ کونسلرانی دو سئے کھیپ جاڑیگ بیتگ اَنت، وھدیکہ ھمے جاورھال سینٹرل کمیٹی ءِ باسکانی گچینکاری ءِ وھد ءَ ھم بیتگ اشانی زانگ ءَ گوں 70 درسد رھشونی زمہ واری نوک باھندیں سنگتانی دست ءَ دیگ بیتگ اَنت، ایشی ءِ بزانت ایش اِنت کہ گل یک انچائیں کیڈر ودی کنگ ءَ اِنت کہ آ نہ تھنا لائک اَنت بلکیں گل ءِ گیشتر مھکم و توانا کنگ ءِ لائکی دار اَنت۔
ٹی بی پی: اے وھد ءَ بلوچستان ءِ تہ ءَ بازیں بلوچ نودربر گل ھست کہ ایشانی تہ ءَ کم چہ کم بی ایس او ءِ پنچ بھر سُر ءَ پُر کنگ ءَ اَنت، بی ایس او آزاد دگہ بلوچ نودربر گلاں چہ چتور جتا اِنت؟
چیئرمین بی ایس او آزاد:
 من سرپد باں کہ بی ایس او یک اِنت ءُ آ بی ایس او آزاد ءِ دروشم ءَ مھکم ءُ توانا اِنت ءُ راجی ءُ پگری ءُ بنیاتی لیکہ ءِ رد ءَ جد ءُ جھد ءَ جُنزان اِنت، پشت کپت اَنت ھما بھر کہ آیانی شما گپ کنگ ءَ اِت اے کجام پاٹیانی پاکٹ آرگنائزیشن اگاں جندی ءُ نمائشی ٹولی بیت کن اَنت، بلے گل ءِ دروشم ءَ ایشانی ھچ بستار ءُ جاہ نیست اِنت ایشی ءَ درستاں مستریں درور ایش اِنت کہ گوستگیں سالاں چہ برجاھیں یکشلیں زوراکی ءُ ھونواری ءُ کُشت ءُ ھوناں پد ھم بی ایس او آزاد داں مروچی ھم بلوچستان ءِ مھکم تریں سیاسی تاکت ءُ ورنایانی آئیڈیل گل اِنت، کہ راج ءُ جُنز ءَ راستیں دروشم ءَ رھشون ءُ کیڈر ءِ ھستی دار ایت، وھدیکہ دومی نیمگ ءَ نمائشی ءُ پاٹی پاکٹ کجام ھم لیکہ ءُ پگر ءَ ابید ھشکیں گپ ءُ پاٹی باسک بندی ءِ ھاتر ءَ کار کنگ ءَ اَنت، کہ آ بلکیں بی ایس او ءِ نام ءَ کار مرز کُت کن اَنت بلے آئی ءِ لیکہ، پگر ءُ پلسپہ ءُ کردگار ءَ گوں آیانی ھچ سیادی نیست کہ آ بی ایس او ءِئیگ اِنت، بزان کہ راجی ءُ آشوبی پگر ءُ لیکہ کہ بی ایس او ءِ بن ھشت اِنت۔ مروچی بی ایس او آزاد ھمک جاہ ءُ ھمک ھند ءَ جُنز ءَ بگر داں چاگردی بدلیاں بگر داں زانت ءُ لبزانکی سُر ءُ پُراں داں یک مھکمیں ادارگ ئے دروشم ءَ راج ءُ ورنایانی نیام ءَ ھست اِنت، وھدیکہ ھما بھر کہ آیانی نام ءَ شما گِرگ ءَ اِت آ سرزاھری سیاست ءَ بیگ ءَ ابید ھم داں روچ مرچی 10 لیکھی نودربر یکجاہ کنگ ءَ بے سوب اَنت، چریشی ءَ پدر بیت کہ ورناہ ءُ راج کئے ءَ راستیں بی ایس او بزاں نودربرانی راستیں تاکت سرپد بنت، وھدیکہ آیانی دیم ءَ اَنت کجام پگر ءُ پلسپہ ءِ پد ءَ نہ بیتگ بلکیں ھما وتگڑیں پارلیمانی پاٹیانی واھگانی پد ءَ بیتگ کہ آیانی دست وت بلوچ جُنز ءُ راج ءَ تاوان دیگ ءَ ھوار اَنت، گُڑا چُشیں ٹولی جُنز ءُ راج ءُ بی ایس او ءِ لیکہ چون وارس بوت کن اَنت؟
وھدیکہ اے درستاں ابید بی ایس او آزاد ءِ مزنیں کساسے ءَ کیڈر نمیران کنگ بیتگ اَنت، سدانی کچ ءَ زنداناں بندیگ اَنت، وھدیکہ مزنیں کچے ءَ مروچی جُنز ءُ چاگرد ءِ جتاھیں پھناتانی تہ ءَ کار کنگ ءَ اَنت، شما ھما بھرانی گپ کنگ ءَ اِت آیاں پہ راج، جُنز ءُ چاگرد ءَ چی ودی کُتگ؟ منی ھیال ءَ اَے ٹولی بی ایس او ءِ نام ءَ کارمرز کنان ءَ پردی اگاں پہ وتی ٹولیاں مپاد گپت کن اَنت بلے بی ایس او ءُ راجی، لیکہ ءُ آشوبی لیکہ ءَ گوں اشانی ھچ سیادی نیست اِنت۔ البت منی جند ءِ زانت ءِ رد ءَ مئے لھتیں انچائیں سنگت کہ آ زمینی راستیاں چہ بے سما اَنت اشاں ارژشت دئے انت، البت زمین ءُ پِڑ ءَ ھستیں نودربر ءُ ورناھانی ھاتر ءَ اے ٹولیانی ھچ ھم ارژشت نیست، پرچہ کہ آ اہشانی راستی ءَ سرپد اَنت۔ چُشیں نمائشی ءُ مپاد دوستیں ٹولیانی گوں بی ایس او آزاد بزانکہ بی ایس او ءَ برابری کنگ من جندی دروشم ءَ کم زانتی اگاں ناسرپدی سرپد باں۔
ٹی بی پی: بلے بی ایس او ءِ بابت ءَ چُشیں لٹریچرھم نیست اِنت کہ ما چُشیں چپیں شے آں کساس کُت بہ کنیں؟
چیئرمین بی ایس او آزاد:
 اگاں گھگیریں لبزانک یا لٹریچر ءِ گپ کنگ بہ بیت گُڑا منی ھیال ءَ تھنا بی ایس او آزاد نہ بلکیں سرجمیں جُنز اے پِڑ ءَ نزوریانی آماچ اِنت، بلے اِیشی ءِ سر ءَ گلگ داری جنگ نہ بیت، بلکیں آیانی برھلاپ گیشتر کار کنگ ءِ زلورت اِنت۔ ما ادارگ ءِ بستار ءَ اِے نزوری ءَ ماریں ءُ گل لٹریچر کمیٹی ءِ سر ءَ درستاں گیشتر دلگوش دیگ ءَ اِنت۔ سگار کمیٹی گوستگیں دو سالاں چہ لٹریچر ودی کنگ ءَ بے کساسیں جھد کنگ ءَ اِنت ءُ بی ایس او ءِ بابت ءَ ھم گل ءِ لٹریچر کمیٹی گوستگیں دو سالاں چہ کار کنگ ءَ اِنت۔ اے رد ءَ گل بی ایس او ءِ بابت ءَ یک زگریں ءُ دلجمیں لٹریچرے ءِ سر ءَ کار کنگ ءَ اِنت ءُ واھگ داریں کہ زیتاں زیت راج ءُ ورناھاں بی ایس او ءِ بابت ءَ یک دلجمیں راجدپترے دات بہ کن ایں۔ البت لھتیں ٹولی وتی مپادانی ھاتر ءَ بی ایس او ءِ نام ءَ کارمرز کُت کن اَنت بلے ھما لیکھی یکشلی کہ بی ایس او ءِ ئیگ اِنت آ بی ایس او آزاد ءِ دروشم ءَ برجاہ اِنت۔
ٹی بی پی: آجوئی ءِ لوٹ ءَ ابید شمئے گور ءَ زاناں دگہ پروگرام ھست کہ آ ورناھاں وتی نیمگ ءَ دلگوش کُت بہ کنت؟
چیئرمین بی ایس او آزاد:
 بی ایس او آزاد ءِ گور ءَ یک نہ اوشتوکیں پروگرامے ھست اِنت کہ ایشی درستاں مستریں درور بلوچستان ءِ تہ ءَ سرداری پگرءِ ھلاسی ءِ تہ ءَ بی ایس او آزاد ءِ کرد، زالبولانی بابت ءَ ھستیں تھری پرک کنوکیں لیکہ ءِ جُنز ءُ چاگرد ءِ تہ ءَ چہ ھلاس کنگ ءَ چہ رس اتگیں سوبمندی ءُ زالبولاں نہ تھنا سیاسی سنگر ءَ مھکم کنگ بلکیں آیاں ھما رھشونی ءُ سروکی ءِ کالب ءَ سرکنگ ءُ ھمک تک ءَ بلوچ زالبولاں مھکم ءُ توانائیں دروشم ءَ جُنز ءُ چاگرد ءِ تہ ءَ دیما آرگ ءَ، بلوچ چاگرد ءُ ھاسیں پئیماں نودربرانی نیام ءَ نشاہ ءِ ھلاسی ءِ درور مئے دیما اِنت کہ اشی ءِ مٹ بی ایس او ءِ سر ءَ رؤت کہ آئی ءِ کیڈرزانی جھد ءِ سوب ءَ وانگجاہ ءُ بلوچ ورناھانی تہ ءَ نشاہ یک ھدے ءَ داں دارگ ءَ سوبمندی رس اتگ، وھدیکہ بلوچ ورناھاں ڈیھی مشینری ءُ کولونیل وانگ ءِ بدلی ءَ یک الکاپیں ءُ زانشتی ءُ سائنسی وانگے ءِ نیمگ ءَ برگ ھاسیں پئیماں نودربر ءُ ورناھانی تہ ءَ کتاب ءِ دود ءَ دیمروی دیگ، کہ من سرپد باں کہ بی ایس او آزاد ءِ سوبمندی اِنت وھدیکہ آشوبی ءُ ایرادگریں لٹریچر ودی کنگ ءِ کرد انچائیں بازیں پالیسی ءُ مراگش اَنت کہ ایشانی رد ءَ بی ایس او آزاد ءَ چاگرد ءِ تہ ءَ جوانیں بدلی آرگ ءَ مزنیں کردے پیلو کُتگ ءُ باز ھم جتاھیں دروشم ءَ اے کار یکشلی ءَ گوں برجاہ اَنت۔
بلوچستان ءِ تہ ءَ انسانی اگبالانی ھلاپ ورزی ءُ چاگرد ءِ تہ ءَ دگہ کالونیل ءُ چاگردی سلکاریاں پدر کنگ ءُ آیانی گِر ءُ دار کنگ ءِ ھاتر ءَ بی ایس او آزاد ءِ گور ءَ مدام گھتریں پروگرام جریدگ بیتگ اَنت ءُ مروچی ھم ھست اَنت بلے من سرپد باں آجوئی بُنکی لوٹ اِنت مروچی بلوچ چاگرد ءِ تہ ءَ کجام ھم نادراھیانی کہ ھست اَنت آ گلامی ءِ سوب ءَ اَنت، یک ویلفئیر ءُ آجوئیں ڈیھ ءِ جوڑ بئیگ ءَ پر ماں دگہ نادراھیاں چہ رکیت کن ایں۔ داں وھدے بلوچ یک راجی بستارے ءَ یک آجوئیں ڈیھی ءِ واھند نہ بیت اے چاگردی سلکاری وڑیں نہ وڑی ءَ ودی بیان بنت، پمیشکا اے المی اِنت کہ ما درستاں پیسر ھما بُنکی جیڑہ ءِ گیواری ءَ بہ کن ایں، کہ آئی ءِ سوب ءَ دگہ نادراھی ھست اَنت۔ تو یک نیمگے شومک ءِ نادراھی ءِ آماچ بہ بئے ءُ دومی نیمگ ملیریا اگاں تپ ءِ آماچ اِت چشکہ تو چہ اے بیماریاں رکگ لوٹ ئے بلے ھژدری اِلاج شومک ءِ ئیگ اِنت پرچہ کہ آ کُشت کنت، وھدیکہ شومک ءِ اِلاج بیت، تو زندگ مانے گُڑا ایندگہ نادراھیانی اِلاج بیت کنت پرچہ کہ آ تاوانبار الم ھست اَنت، بلے گلامی ءِ دروشم ءَ کوشکار نہ اَنت۔
بی ایس او آزاد اے سرپد بیت کہ بلوچ چاگرد ءَ ھستیں درستیں نادراھیانی بنیات پاکستانی ناجائزیں زورگری اِنت، اے پاکستانی ریاست اِنت کہ اِیشی ءَ بلوچ مھلوک ءِ سر ءَ وتگڑیں سردار نادینتگ اَنت، اے ریاست اِنت کہ ایشی ءَ ڈیتھ اسکواڈ، منشیات ءِ باپاری، زورگر مافیا، جاگیردار داشتگ اَنت، کہ آ بلوچ مھلوک ءِ ھلاپ ءَ زوراکی ءِ کوہ پروشگ ءَ اَنت۔ اے زورگیریں ڈیھ اِنت کہ ایشی ءَ بلوچستان چہ وانگ، زبان ءُ دود ءُ ربیدگ ءَ زبھر کُتگ، اے زورگیر اِنت کہ یک سیکولر بلوچ چاگرد ءَ نیکراھی شدت دوستی ءِ نیمگ ءَ برگ ءَ اِنت۔ اے زورگیری ءِ سوب اِنت کہ مروچی مئے مادنانی لُٹ ءُ پُل برجاہ اِنت، مئے آسراتی پُلگ بئیگ ءَ اَنت وھدیکہ ایشی ءِ بدلی ءَ مارا ژانگولیں جون ءُ ھمک دومی لوگ ءَ چہ زورانسری بیگواھی ءِ سانمند ءِ دزکپ ایت۔ داں وھدیکہ بلوچ سرڈگار ءَ چہ اے زورگیر ھلاس مہ بیت داں وھدے کہ زور گپت بلوچ سرڈگار ءِ سر مانیت، ما کجام ھم پئیم ءَ بلوچ راج ءَ یک وشھال ءُ مھکمیں راج ءِ جوڑ کُت نہ کن ایں پہ اِیشی ءَ زلوری اِنت کہ مئے درستیں دلگوش زورانسری زور ءِ سر ءَ بہ بیت ءُ آئی ءِ بگیر ءَ جد ءُ جھد کنگ ءُ آ ھلاس کنگ بہ بیت اِنت۔
ٹی بی پی: بی ایس او آزاد ءِ بھر بیگ کجام ھم نودربر ءِ ھاترءَ وتی زندمان ءَ تُرس ءِ تہءَ مان کنگ ءِ بدل اِنت، چُشیں جاورانی تہ ءَ کس پرچہ گل ءَ گچین بہ کنت؟
چیئرمین بی ایس او آزاد:
 اگاں گپ زند ءُ مرگ ءِ ئیگ انت گُڑا منی ھیال ءَ ھمک دومی روچ ءَ ورنایے بیگواہ بیت، اگاں ڈیھی زوراکی یا دروگیں انکاؤنٹر ءِ نشانگ بیت ءُ نمیران کنگ بیت اِنت یا اگاں زورگیر ءِ زھنی جنگ ءِ سوب ءَ زندمان ءَ چہ بے امیت بنت ءُ مرگ ءَ امباز کن اَنت اگاں دگانی تباھی ءِ سوب ءَ دگانی وئیلاں بیران بنت، ایشاں ابید ھزارانی کچ ءَ ورناہ بے مانا ءُ زھنی نادراھیانی سوب ءَ وتی زندمان ءَ ھلاس کنگ ءَ اَنت۔ منی نزیک ءَ بی ایس او آزاد ءُ راجی آجوئی ءَ گوں بندوکیں ادارگ مردمے زندمان ءَ بزانت ءِ دے اَنت – یک گلامی ءِ دروشم ءَ تو انچائیں زندمان ءِ واھگ داشت نہ کن ئے کہ یک آجوئیں چاگردئے ءِ تہ ءَ رس ایت بلکیں آزندمان ءِ جند نیست اِنت۔ تو یک مردمے ءِ بستار کجام کہ سوبمندیانی واھگ ءَ دارگ ءِ آ ترا آنچیں چاگردے ءَ رس اَنت کہ آجو، وت واک ءُ درستیں موہ بہ رس اَنت بلے پاکستانی زورگیری ءِ تہ ءَ بیگ ءَ پہ بلوچاں تباھی ءِ راہ باز بنت، بلے سوبمندی ءِ راہ تھنا راجی جد ءُ جھد ءُ آجوئی ءِ پند ءِ تہ ءَ اِنت۔
اگاں بھگت سنگھ ءِ پئیمیں ورناھاں انگریزانی گلامی ءِ تہ ءَ تھنا یک نوکری ءِ سوبمندی سرپد بہ بیت اِنت گُڑا مروچی ھندوستان ءِ لکھانی کچ ءَ مھلوک ءَ اے زندمان نہ رس اتگ اَت، ھمے وڑا اگاں فیڈل ءَ امریکی، لینن ءُ ٹراٹسکی ءَ زار روس ءِ، جنرل گیاب ءِ پئیمیں مردماں امریکہ گلامی بہ من ایت ایں گُڑا مروچی اے آجوئی نہ رس اتگ اَت، ھمے درور جھان ءِ آشوبیانی ھاتر ءَ اِنت، کہ آیاں زور گیر ءِ بگیر ءَ جنگ داتگ ءُ وتی راج اے جاہ ءَ سرکُتگ۔ اگاں امریکہ ءُ یورپین راجاں برتانیہ ءِ گلامی ءِ تہ ءَ پہ وت ءَ سوبمندی ءِ سرپد بہ بیت ایں گُڑا مروچی آیانی راجی دروشم جوڑ نہ بیتگ اَت۔ منی نزیک ءَ ورناہ تھنا جُنز نہ بلکیں اے گلامی ءِ نیام ءَ زندمان ءِ شوھاز ءَ اسے جد ءُ جھد ءِ بھر بہ بنت۔ چوناھا یک گلامی ءِ زند مدام ھترہ ءِ آماچ بیت، تُری آئی سیادی گوں گل ءَ بہ بیت اگاں مہ بیت، مرچاں ھمک دومی روچ ءَ یک نودربرے بیگواہ کنگ بیت، آیانی پروفائلنگ کنگ بیت، آ شدت ءِ آماچ کنگ بنت، حیات بلوچ ءُ احتشام ءِ پئیمیں نودربراں دگانی سر ءَ تیر گواری ءَ کُشگ بیت، ڈاکٹر مختار ءُ شہزاد پئیمیں ورناھاں دروگیں میڑانی تہ ءَ نشانگ کنگ کُشگ بنت۔ آیانی سیاسی گوں بی ایس او آزاد ءَ نہ بیتگ گُڑا آ پرچا نشانگ کنگ بیتگ اَنت؟ منی نزیک ءَ کجام ھم بلوچ ورناہ اے وھد ءَ استانی زوراکیاں چہ نہ رکیتگ پمیشکا ورناہ اے کرد ءُ پگر ءِ بھر بہ بنت کہ چریشی ءَ زوراک ءِ چہ اے سرڈگار ءَ ھلاس کنگ باوری بہ بیت اِنت۔
ٹی بی پی: بی ایس او آزاد ءِ سر ءَ ریاستی ادارھانی نیمگ ءَ بھتام اِنت کہ شما نودر گلے نہ ات بلکیں آجوئی دوستیں سلاہ بندیں گلانی کمکار اِت، اے بھتامانی توک ءَ کجام کساس ءَ راستی ھست؟
چیئرمین بی ایس او آزاد: 
پاکستان ءِ نگاھاں ھمک بلوچ ورنا آجوئی دوستیں سلاہ بندیں گلانی کمکار اَنت ، ھمے سبب ءَ ھمک روچ بلوچستان ءِ کنڈ کنڈ ءَ مردم چست کنگ بوگ ءَ اَنت، آیانی لوگانی سر ءَ بمبگواری کنگ بیت اِنت، آ لٹ ءُ کُٹانی نشانگ کنگ بنت – پاکستانی ادارہ بس بی ایس او آزاد ءَ نا بلکیں ھمک بلوچ ورنا آیانی رویشاں جوانی ءَ سرپد اَنت، آ ھمک روچ ءَ بلوچ ورنایاں سلاہ بندانی کمکار سرپد بنت – ھمے ڈول ءُ بی ایس او آزاد ءِ سر ءَ اے بھتام ءَ جنت ءُ وتی مردماں بلوچ ورنایابی ھلاپ ءَ زوراکی ءُ تاکت ءِ رستری ءِ کارمرد کنگ ءِ چیدگ کنگ ءِ جھد ءَ کنت-
بی ایس او آزاد ءِ ورجا پکری ءُ زانت ءِ رنگ ءَ بلوچ آجوئی ءِ زانت ءَ گام جنان اَنت، چوشکہ مئے راہ ءُ رھبند لٹ ءُ کٹے نہ اِنت بلکیں بلوچ ورنایانی المی ءُ پکری، سیاسی ءُ شاھزانتی ءِ دروشم ءَ پاکستانی زورگری ءِ ھلاپ ءَ سرپدی اِنت، آیانی ھیلکاری ءَ کن ایں – بی ایس او آزاد ءِ چیئرمین ءَ بگر دانکہ باسکاں اے وھد ءَ سدانی کچ ءَ ھمراہ زورگیر ءِ دست ءَ بندیگ کنگ ءَ پد شھید اش کتگ اَنت بلے آ ھما وھد ءَ کہ چست کنگ بیتگ اَنت گڑا آیانی گور ءَ کلم ءُ کتاباں ابید ھچ دز نہ کپتگ اَنت – اگاں آ آجوئی دوستیں سلاہ بندیں گلانی کمکار بوتیناں گڑا گل ءِ چیئرمین اے داب ءَ ھشکیں دستاں گوں دزگیر نہ بیتگ ات – آجوئی ءِ پکر ءَ داروکیں ھمک بلوچ دشمن ءِ نگاھاں سلاہ بند اِنت ھمے سبب ءَ آ اے پندل ءَ کنت، بلے وتی تچکیں رھبند ءَ پدر کنت بی ایس او آزاد سیاسی المی ءُ زانتکاری ءِ بنچک ءَ زرمبشت ءِ مھکم کنگ ءَ جد ءُ جھد ءَ دزگٹ اِنت-
ٹی بی پی: نوک بوتگیں چیئرمین ترا چونیں جیڑھانی دیمپانی اِنت؟
چیئرمین بی ایس او آزاد:
 جی ھاں اے وھد ءَ بستار ءِ گل مارا بازیں چیلینجانی دیمپانی اِنت، یک نیمگے ھمود ءَ دشمن ءَ راجی جھدکارانء ھلاپ ءَ بندش بنا کتگ ءُ بلوچستان ءَ سیاسی جد ءُ جھد ءِ گام گڈ اتگ اَنت، ھمے ڈول ءَ دومی نیمگ ءَ دشمن جتا جتائیں رپکاں بلوچ ورنایاں برین واش کنگ ءِ جھد ءَ اِنت – ریاست یک نیمگے وتی تاکت ءُ رستری ءَ کارمرد کنگ ءُ بلوچ ورنایاں راجی زرمبشت ءُ جد ءُ جھد ءَ ترسینگ ءَ اِنت دومی نیمگ ءَ وتی سافٹ پاور پالیسیانی درچ ءَ بلوچ ورنایاں کرپٹ ءِ سسٹم ءِ تہ ءَ آرگ ءُ آیاں کرپٹ کنگ ءِ جھدے برجاہ داشتگ – کیڈٹ کالجز ءاپ گوستگیں روچاں پرائیوٹ سینٹرزانی دروشم ءَ نودربرانی زھن ءَ ترینگ ءِ جھد ءَ اِنت ایشی ءِ توک ءَ لھتے کاسگ چٹ ءُ دمگی وتگڑیں وانندہ ھم ھوار اَنت – ھمے ڈول ءَ یک نیمگے مدرسہ ءِ دود ءَ ھم چست کنگ ءَ اَنت دانکہ بلوچ نودربرانی تہ ءَ جیڑگ ءُ پکر ءِ رودم ھلاس کنگ بہ بیت اِنت-
مروچی این جی اوز ھم اے درچ ءَ ریاست ءِ گوشگ ءِ سر ءَ کار کنگ ءَ اَنت ھمے ڈول ءَ سرجمیں بلوچستان ءَ ردیں آشوبی تاکت جتا جتائیں نام ءُ آئیدیالوجی ءِ رنگ ءَ وت ءَ مھلوک ءِ دیم ءَ آشوبی پیش کنگ ءَ اَنت بلے تچک ءَ آ گڈسر ءَ راجی زرمبشت ءِ ھلاپ ءُ جد ءُ جھد ءَ پندل کنگ اَنت ءُ کجام نا کجام رنگ ءَ ورنا ءُ زرمبشت ءِ تاوان اَنت – اے درسانی دیمپان کنگ ءُ بلوچ ورنایاں راجی آجوئی ءِ سسائیں پکر ءُ زانت ءَ بندوک کنگ گمانی مشکل ءُ دردناکیں سپرے بلے من ءَ بی ایس او آزاد ءِ باسکانی پھتویں رنگے ءَ ستک اِنت آ اے درستین چیلینجاں وتی سینگ ءَ دیم ءَ دار اَنت آیاناں پروشی ءِ آماچ کن اَنت –
ٹی بی پی: آ کجام سبب اِنت شما کونسل سیشن ءَ دارے ءُ گچینکاری ءِ روچ ءَ ھم دارے بلے گوستگیں پنچ سالانی توک ءَ کونسل سیشناں شمئے گل ءِ دراھیں اگدودار ابید دیم ءِ اوشتوکیں مردماں دارگ بوگ ءُ آیگ ءَ انت؟
چیئرمین بی ایس او آزاد:
 اے وڑ نہ اِنت کہ دراھیں اگدودار ابید ءِ دیم ءِ اوشتگ ءَ دارگ بوگ ءَ اَنت ھاں گل ءِ پالیسیانی رد ءَ دو اگدودارانی نام رسانکدرانی دیم ءَ آرگ بنت چوشکی سینٹرل کمیٹی ءَ ھوار پتر ءِ دگہ باسکانی نام رسانکدراں نیاریں کہ ایشی ءِ سبب بیت کنت گل ءِ کونسل سیشن ءَ گچینکاری ءِ دیمدراھی نہ اِنت – بیست ءُ سیمی کونسل سیشن ءَ دراھیں سینٹرل کمیٹی ءِ باسک گچینکاری ءِ بیتگ ءُ دارگ بیتگ اَنت،ھمے ڈول ءَ من سرپد باں اے سیاسی زانتکاری ءِ پھکی اِنت انیگیں گل ءِ ھمراہ یکے دومی ءِ زانت ءَ سرپد اِنت اگدو ءِ واستا یک دومی ءِ سر ءَ کپگ ءَ ابید یکے دومی ءَ من ایت، چوشکہ ایشی ءَ ابید دراھیں ھمراھاں اے واک دیگ بیت اِنت آ آھین ءِ رھبندانی رد ءَ گچینکاری ءِ پیساں مچ کنگ ءَ کجام ھم اگدو ءِ واستا وتی تاک ءَ آور کنت – اے درگت ءَ ھچ کس ءَ بندش نیست اِنت –
ٹی بی پی: انیگیں میان اُستمانی ءُ دمگی سیاست ءِ سر ءَ، کجام درشماں وتی دگری ءِ آرگ شما بی ایس او آزاد ءَ گمانی چی کرد ءِ پیلو کنگ ءِ واھگ ءَ دار ایت؟
چیئرمین بی ایس او آزاد:
 بی ایس او آزاد یک نودربر گلے ءِ بستار ءَ اے دراھیں دگریانی درگت ءَ بلوچ ورنایانی المی ءُ پکری دروشم ءَ ھیلکاری ءَ گیشتر دلگوش دیگ ءِ جھد ءَ کنت – اے مانزمانی ءَ گل ھمے جد ءُ جھد ءَ کنگ ءَ اِنت کہ میان اُستمانی سیاست ءِ دگری ءِ برز ءُ جھلیانی درگت ءَ گیش ءَ چہ گیش لبزانک ودی کنگ بہ بیت ءُ ورنا ءُ زرمبشت ءَ بندوکیں سیاسی جھدکارانی واستا اے مانزمانی ءَ یک مچیں لبزانکے ودی کنگ ءِ ھواری ءَ ودی بوھوکیں جیڑھانی درگت ءَ گیش ءَ چہ گیش سرپدی ودینگ بہ بیت دانکہ زرمبشت ءَ بندوکیں مردم چریشی ءَ چہ نپ چست بہ کن اَنت – بستار ءِ تھریکی اسکول، ما اے مازگی پکر ءَ ودینگ لوٹ ایں ھرچی کہ اے جاوراں سانمند بیتگ ءُ وتی دیم ءَ پیسلہ کنگ ءَ ایوک ءَ بہ جیڑ ایت بلکیں سیاست ءِ برز ءُ جھلیاں واکب بہ بیت گمانی دگری ءَ پیسر زرمبشت ءُ جد ءُ جھد ءِ درگت ءَ یک گچینی گامے چست بہ کنت-
زرمبشت ءَ بندوکیں سیاسی جھد کار گچینتر اے مزنیں زمہ واری بیت اِنت کہ اے جیڑھاں جھلانکی ءَ بچار ایت پرچاکہ دمگی ءُ میان اُستمانی دگری کجام نا کجام رنگ ءَ بلوچ راجی زرمبشت ءِ سر ءَ وتی سان ءَ دور دے اَنت، پرچاکہ انیگیں ورلڈ آرڈر ءَ دنیا سرجم ءَ کیپیٹلزائزیشن اِنت ءُ کیپیٹلسٹ دنیا ءَ ودی بوکیں کسانوکیں جیڑہ وتی سان ءَ سرجمیں دنیا ءِ سر ءَ چگل دے اَنت – اے وھد ءَ باز المی اِنت کہ ما بستار ءِ زرمبشت اے دگری بوکیں جاوراں شری ءِ سر ءَ سرپد بہ ایں ءُ مٹ بوتگیں جاوراں زرمبشتی اژدری ءَ چار ءُ ٹپاسی ءَ بہ کن این ءُ گمانی رنگ ءَ مٹی ءِ دروشم ءَ بولڈ پیسلہ سازی یے بہ کن ایں دانکہ ما میان اُستمانی نگاھاں مٹ بوتگیں سیاسی جاورھالاں چہ نپ چست کت بہ کن این ءُ کجام تاوان ءَ وت ءَ رکینت کت بہ کن ایں –
ٹی بی پی: بی ایس او آزاد ءِ چیئرمین ءِ دارگ پد تو نی تچک ءَ ریاست ءِ ھائی ویلیو ٹارگٹ بیتگ ئے، ھا تو اے ترسناکی ءِ واستا ساجوئے، ءُ کجام ھم نودربر ءَ اے ترس چست کن لوٹ ایت؟
چیئرمین بی ایس او آزاد:
 آشوبی جد ءُ جھد ءِ وتی رھبند ءُ زلورت بنت اِنت، منی نز ءَ مروچی ھما ھمراہ اے جد ءُ جھد ءِ سپر ءَ گام جنان اَنت آیاں اے جاور ءِ سر ءَ شری ءَ سرپدی ھست اَنت ءُ بستار ءِ یک جھدکارئے ءَ من زانتکاری ءَ وتی مروچیگ ءُ باندات ءِ پیسلہ کتگ، مازگی رنگ ءَ من اے ترس ءِ دیم ءَ اوشتگ ءَ جاڑیگاں – بی ایس او آزاد ءَ بندوکی ءَ ھشت، دہ سالاں من باز مشکلیں جیڑہ دیستگ اَنت ءُ زانتکاری ءُ پکری بنچک ءَ من اے سسائی ءَ ستک داراں کہ اے جد ءُ جھد ءَ راستیں زند جاڑیگ اِنت – بستارئے یک نودربرے مئے سیاسی سرکل سرجم ءَ زوگر ءَ پوجی بنجل جوڑ کتگ اَنت – مئے چمانی دیم ءَ مئے سنگت، ھمراہ ءُ لس ورنا ھمک روچ چست کنگ بوگ ءَ اَنت ایاں تاوان دیگ بیت اِنت، ھمے واستا من مازگی رنگ ءَ تیاراں پھریز ءَ ابید ما ھم چست کنگ بہ ایں، ما پوسٹر جوڑ بوت کن ایں، مئے ھم ژانگولیں جوناں مئے ھمراھاں ٹیکی کن اَنت بلے آشوبی جد ءُ جھد ءِ رھبند ھمیش اَنت کہ ما سرجم ءَ وت ءَ ساجو بہ کن ایں –
دومی گپ ایش اِنت کی یک نودربرے ءَ اے ترس چست کنگ لوٹ ایت یا ناں بلے منی نزیک ءَ ما آجویں چاگرد یا آجویں ریاستانی نودربر نہ اِنت بلکیں پنجاپی سامراج ءِ چیردست اِنت، وتی راجی پجار ءُ زبھر، وتی زر ءُ مڈیاں زبھر ءُ آجوئی ءَ چہ زبھر یک گلامیں راجے ءَ سیادی داریں ھمے واستا یک گلامے ءِ زند ءَ ھچ بستار نیست اِنت – بلوچ ورنا بلوچستان ءِ زمینی جاوراں سرپد بہ بنت ءُ راستیاں بہ زان اَنت وتی مرچیگ ءُ باندات ءِ پیسلہ ءَ بہ کن اَنت ءُ من زانتکاری تکاں اے ترس ءَ جائز سرپد باں پرچاکہ گلام ءِ زند کجام ھم رنگ ءَ ترس ءِ تہ ءَ اِنت – راستی ءَ سرپد بوگ ءِ گپ ایش اِنت زورگر ءِ دیم ءَ ھمک بلوچ ورنا یک ترسے ءُ آ ھمک بلوچ ورنایا وتی دشمن سرپد بیت اِنت –
ٹی بی پی: کجام کامریڈ،سنگت ھنچش تو وتی آئیڈیل منے ءُ پرچا؟
چیئرمین بی ایس آو آزاد:
 جھد ءِ آجوئی ءِ سپر ءَ شھید بوتگیں ءُ زنداناں بندیگیں ھمک ھمراہ ءُ سنگت منی آئیڈیل اَنت، منی گور ءَ لبز نیست کہ آیانی ستاہ ءَ بہ کن آں کہ آیاں وتی درست اے پدریچ ءُ آجوئی ءِ واستا کربان کتگ اَنت، اگاں گپ اے وڑ اِنت کہ کرد اِنت گڑا راجی زرمبشت ءَ من ءَ درستاں گیش اگاں سانمند کتگ گڑا آ کمبر چاکر اِنت – کمبر چاکر وتی توک ءَ یک آشوبے بیتگ ءُ آشوب ءِ دراھیں رھبنداں ھوار بیتگ – اگاں کسے اے دابیں آشوبی جھدکارے ءِ بارو ءَ جست بہ کنت آ درستیں رنگ ءَ اشوب ءَ وتی رنگ ءُ بندانی توک ءَ جاہ دنت گڑا من دِھ دِھ ءَ کمبر چاکر ءِ نام ءَ دیم ءَ ایر کت کن آں – اگاں من ءَ کسے سرجمی ءَ آشوب ءِ مانا ءَ جست بہ کنت اے مزنیں جست ءِ پسو ءَ من کسانوکیں دابے ءَ بس کمبر چاکر ءِ نام اِنت-
منی نیز ءَ کمبر اے دور ءِ جد ءُ جھد ءِ ھما آشوب اِنت کہ آئی ءَ ھزاراں ورنا اے گچینی ءِ امل ءِ واستا جاڑیگ کتگ اَنت – آئی ءِ کمنٹمٹ، جزبگ کربانی ءُ کرد بازیں جستانی پسو ءُ باز کنفیوژن گیشنگ اِنت – کمبر وتی توک ءَ یک زرمبشتے، کہ دشمن ءِ سر ءَ ھمک روچ پروشگ اِنت- ریاست ءِ کجام ھم مزنیں سلاہ ءَ کمبر ءِ سر ءَ کار کت نہ کتگ پرچا آ یک راستیں آشوبی ءِ چیدگ بیتگ – منی نیز ءَ کمبر ءِ زوت روگ نا ایوک ءَ بی ایس او بلکیں راجی زرمبشت ءِ واستا مزنیں تاوانے بیتگ-
انیگیں دور ءِ آشوبی ورنا کمبر چاکر ءَ بہ ٹپاس اَنت، آئی ءَ بہ وان اَنت ءُ کرد ءِ سر ءَ شناسی بہ کن اَنت، پرچاکہ کمبر اِنت گلامی ءِ سنکلانی سیندگ ءُ کمبر اِنت زند ءِ مانا – کمبر چاکر ءِ وڑیں ورنا جد ءُ جھد ءِ رژنائیں چیراگ اَنت – نرم، کمزور ءُ ترسوکیں ورنا گلامیں راجانی توک ءَ نادراھیں مردم ھست کہ آیانی زند ءُ مرگ ھچ مانا نہ دار ایت بلکیں اے آجوئی ءِ سپر ءَ گام جنوکیں کمبر چاکر ءِ وڑیں ورنا ھست کہ ایوک ءَ گلامیں راجاں یک منزلے ءَ سرکنگ ءِ جزبگ ءَ دار اَنت بلکیں وتی پکر ءُ نزریہ ءِ واستا کجام نا کجام رنگ ءَ کربانی دیگ ءَ چک ءُ پد نہ بنت اِنت-
ٹی بی پی: اگاں ترا ھما بلوچ ورنایاں یک کلوھے دیگی اِنت آ بی ایس او آزاد ءِ بھر نہ اَنت، تو چی گوش ئے؟
چیئرمین بی ایس او آزاد:
 بلوچ ورنایاں اے گوش آں وتی تاکت ءُ بستار ءَ بہ زان اَنت انیگیں وھد ءَ وتی سر ءَ بیوکیں زلم ءُ زوراکی ءِ ھواری ءَ ھما دراھیں نادراھیانی ٹپاسی ءَ بہ کن اَنت مڈی ءَ پرگنجیں یک سرڈگارے اے کساس مزنیں دودمانیں دودے ءِ بوگ ءَ ابید پرچا مروچی یک بلوچ دریا وردے وتی زر ءَ شت نہ کنت؟ پرچا مروچی بلوچ مزدور وتی سرڈگار ءِ سر ءَ دری مردمے ءِ دست ءَ ھمک روچ کمشرپی ءِ دیمپان کنگ بیت اِنت؟ پرچا مروچی آیانی واستا وانگ ءِ واستا جوانیں وانگ نیست اِنت؟ پرچا مروچی آیانی گوھار چست کنگ بوگ ءَ اَنت؟ پرچا بلوچ مروچی کجام ھم جاہ ءَ ایمنی ءَ زند گوازینت کت کنگ ءَ نہ اِنت؟ ایشی ءِ سبب گلامی اِنت ءُ اے گلامی ءِ تھاریں شپ ءَ درکپگ ءَ گیشنتگیں راہ آجویں بلوچ ڈیھ ءِ ساھگ اِنت- اے سرڈگار تھنا ایوک ءَ سیاسی جھدکار ءُ سرمچارانی نہ اِنت بلکیں ھر ھما بلوچ ءِ ھک اِنت ءُ ایشی ءِ ھک ءِ ادا کنگ ھمک بلوچ ءِ سر ءَ پرز اِنت – تو نیوٹرل بوت ئے یا جد ءُ جھد ءَ دور بوگ کجام نا کجام رنگ ءَ ریاست ءِ ماون بیت اِنت پرچاکہ یک جنگ زدگیں راجے ءَ کجام نیوٹرل پش نہ کپ ایت – مارا راجی آیوکیں باندات ءَ اے جیڑگی پیسلہ کنگی اِنت ما وتی آیوکیں پدریچ ءِ واستا چی پہ باندات ءَ کنگی اِنت –
Tags
ٹی بی پی
چیئرمین بی ایس او آزاد
کونسل سیشن
Previous article
روکپتی بلوچستان: بے کاری ءُ ناداری ءُ ڈکال ءَ مانشان اتگ
Next article
زابل ءِ بندیگ جاہ ءَ بندیگیں بلوچے پاھو دیگ بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
گپ ءُ تران گوں بلوچ تامرکار ھمایوں مبارکی ءَ
By
admin
March 14, 2021
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin
گپ ءُ تران گوں بلوچ تامرکار ھمایوں مبارکی ءَ 
دی بلوچستان پوسٹ
روکپتی بلوچستان ءَ چم پچ کنوکیں ھمایوں مبارکی ایران ءِ آشوب ءَ پد وتی کھول ءِ ھمراھی ءَ دیم پہ پاکستان ءِ مستریں شھر کراچی ءَ شتگ اود ءَ آئی ءَ وتی اکسکاری ءِ سپر دوازدہ سال ءِ اُمر ءَ بندات کتگ نوزدہ سد ءُ ھشتاد ءُ شش ءِ آسر ءَ میان اُستمان ءِ ھساب ءَ سویڈن ءَ شتگ –
نوزدہ سد ءُ نود ءُ ھشت ءَ آئی ءَ وتی تامرکاری بندات کتگ ءُ دَہ سال ءَ پد دسمبر دوھزار ءُ ھشت ءَ آئی ءَ اولی بلوچی میان اُستمانی سیٹلائیٹ ٹی وی رژن ٹی وی بندات کتگ ءُ چریشی ءَ نُھ سال پد سال دوھزار ءُ ھبدہ ءَ آئی ءَ وتی سرجمیں تامر انبارن سولز راستیں سرھال “افوڈہ لیوسنڈر ” بندات کتگ –
دی بلوچستان پوسٹ ءَ سوئیڈن ءَ جھمنندیں تامر جوڑ کنوکیں بلوچ تامرکار ھمایوں مبارکی ءَ گوں گند ءُ نند کرتگ، اے گند ءُ نند ءَ ھمایوں مبارکی ءَ وتی ازم ءُ زند ءِ درگت ءَ گپ جتگ ءُ اشاں ابید آئی ءَ درانڈیھاں جوڑ کرتگیں تامر کاری ءُ بلوچ تامرکاراں ھم سر ءُ سوجی ھیال درشان کرتگ اَنت-
عکس کش ڈراگان ٹامک
ٹی بی پی:
 ما تئی منتواریں کہ تو دی بلوچستان پوسٹ ءَ گوں گپ کنگ ءِ ھاتر ءَ وھد کش اِت۔ مئے اولی جُست اِش اِنت کہ تو مارا وتی آیوکیں تامر ءِ درگت ءَ سرپدی بہ دے کہ اے چی درگت ءَ اِنت؟۔
ھمایوں مبارکی:
 شمئے منتواراں کہ گوں من ھال کنگ ءَ اِت، انبارن سول یک بچک ءُ جنک (کَپَل)، مونا (سنیتا سنگھ) ءُ ھینرک (میکائل لنڈرگرین) ءِ درگت ءَ اِنت۔ مونا سھیگ بیت کہ آئی ءِ لاپ پُر اِنت، آئی ءِ زندمان بدل بیت، آ زندمان ءِ رنگانی گندگ ءَ بیت، آ وش گندگ بیت، آ یک نوکیں انسانی ءَ جھان ءَ آرگ ءَ اِنت۔ آ زیت یک ماتے بیت۔ دانکہ آ وتی مھر (بوائی فرینڈ) ھینرک ءَ سرپد بہ کنت کہ آئی ءِ لاپ ءَ چکے ھست۔ ھینرک گندگ ءَ اے زمہ واری ءِ ھاتر ءَ ساڑی نہ اِنت۔ ءُ مونا ءَ گُش ایت کہ وتی لاپ ءِ چک ءَ دور بہ دے۔ اے گپ مونا ءَ دلپروش کنت ءُ آ کمک زیرگ ءَ بندات کنت۔ ھینرک سرپد بیت کہ آئی ءِ گرل فرینڈ اناگتی گمانی کال کنگ ءَ اِنت۔ ھینرک موناھا گُش ایت آئی ءِ (lake cottage) ءَ گندگ ءَ بیا اود ءَ یک گمانی چیزے بیت۔
انبارن سول یک مانگیشتگیں تامرے، من مڈل ایسٹرن ءُ ساؤتھ ایشین ءِ دود گوں روجھلی دوداں ھوار کُتگ اَنت۔ من نہ لوٹ اتگ کہ تامر ءِ گواچنی ءَ گار بہ کن آں بلے من اے ھم نہ لوٹ اتگ کہ ساؤتھ ایشین دروشم ءِ تامرے جوڑ بہ کن آں – اے سک گرانیں کارے بیتگ-
ٹی بی پی:
 تو وتی گالانی تہ ءَ انبار سول ءَ چون درشان کن ئے؟
ھمایوں مبارکی:
 منی ھساب ءَ اے گمانی ءُ سک فیمینسٹ ءِ تامرے –
ٹی بی پی:
 پرچہ فیمینسٹ تامر ؟
ھمایوں مبارکی:
 جنین آدم سرجمیں جھان ءَ سک بزگی ءِ آماچ اَنت لھتیں مردینانی سوب ءَ (ھاس ھما چاگرداں کہ مردینانی مستری اِنت)۔ آ لوگانی تہ ءَ، کار سر ءَ کم شرپ کنگ ءُ کم لیکگ بنت ءُ لھتے مردین ھمے باور کن اَنت کہ جنین یک ٹولے کہ آ الم مردینانی گپ ءِ تہ ءَ بہ بیت ءُ آئی ءِ ھکمانی منوک بہ بیت۔ انبارن سول روکپت ءُ روبرکت ءِ کسہ اِنت۔ منی ھیال ءَ ھمک جنین شرتر سرپد بیت وھدے آ تامر ءَ چار انت ۔ اے یک زانشتی تامرے گوں بازیں جوانیں چیریں کلوھاں پہ جنین ءُ مردین آدماں۔ جنین گیشتر شرتر کرزاَنت چہ مرچیگیں وڑ ءُ پیم ءَ کہ آیانی گون ءَ پیش آیگ بیگ ءَ اَنت۔ اے ھچ مشکل نہ اَنت کہ اگاں یک جنینے، یک ماتے پائلٹ اِنت، ڈرائیور اِنت، ڈاکٹر اِنت، بلے لوگ ءَ آ مدام مات اِنت، لوگ ءِ چکانی چارگ ءَ کنگ ءَ اِنت، ءُ منی ھیال ءَ تو گندے ھم۔ من گیشتریں زالبولانی گپ ءَ کنگ ءَ اَنت، لھتے جتائیں کسہ ھست۔
ٹی بی پی:
 مارا وتی گوست ءِ درگت ءَ کمو سرپدی بہ دے تو
چہ کجا سیادی داری ءُ تو کدی تامر کاری بندات کُتگ؟
ھمایوں مبارکی:
 شمئے اولی جُست ءِ پسہ: من بلوچستان ءِ یک بلوچ کھولے ءَ ودی بیتگ اَنت۔ ایران ءِ انقلاب ءَ پد ما چہ ایران یل کُت ءُ دیم پہ پاکستان ءَ شُت اِنت۔ منی کھول ءَ جھد کُت کہ پاکستان ءَ نوکتریں زند ءِ بندات کن این۔ من کراچی ءَ اردو ءُ ھندی دربرت۔ کساس دوازدہ اگاں سینزدہ سال ءِ امبر ءَ من کراچی ءَ وتی اولی کیمرہ زرت ءُ منی کھول ءِ درستیں عکس ءُ یات ھما کیمرہ ءِ چماں گوں گرگ بیت اَنت۔ 1986 ءِ آسر ءَ اقوام متھدہ ءِ ھساب ءَ ما سویڈن ءَ اتک اِنت۔ ( کہ پہ اِشی ءِ من سک منتواراں ) اد ءَ سویڈن ءَ، مارا نوکیں زندے ءِ بندات کنگی اَت۔ سویڈن ءَ من سویڈش زبان وانگ بندات کُت ءُ کمو وھد ءَ پد من ( پینٹگ) عکس جوڑکنگ ءِ مکتب ءَ شُت اَنت۔ کسانیں امبر ءَ من سویڈن ءَ جھد کُت کہ تامری اسکولے درگیجاں، بلے آ وھد ءَ ممکن نہ اَت۔ من سویڈش وانگ، اسکول ءِ روگ ءُ ڈگری زیرگ ءَ پہ جیڑھانی دیمپان اِت اَنت۔ مرچیگیں وھد ءَ تامری اسکولانی تہ ءَ روگ ارزان اِنت بلے 1987 ءَ نہ اَت۔ من بازیں سالاں پہ وانگ، کار کنگ ءُ وتی مزن شھدربرجاہ ءِ کمپیوٹر سائینس ءِ ڈگری ءِ زیرگ ءَ گوازینت۔ 1998 ءَ ما وتی اولی تامری ٹیم گولی سویڈن ءَ بندات کُت کہ اود ءَ ما لھتے لُکیں تامر اڈ کُت۔ 10 سال ءَ پد، دسمبر 2008 ءَ من اولی بلوچی میان اُستمانی سیٹلائٹ ٹی وی رژن ٹی بندات کُت۔ ءُ آئی ءَ نھ سال ءَ پد من 2017 ءَ من وتی اولی سرجمیں تامر انبارن سولز راستیں سرھال (افوڈّہ لیوسنڈر) بندات کُت۔ من کدی پیسلہ کُت کہ تامر کار بہ بنت؟ راستی ایش اِنت دانکہ منا یات کنت، من مدام لوٹ اتگ تامر کار ءِ بہ باں، دانکہ لھتے شئے جوڑ کُت بہ کن آں۔ اے منی واب بیتگ چہ کسانی ءَ ءُ وھدے من پھران (ایرانشھر) بلوچستان ءَ سیاہ ءُ اسپیتیں تامر چارتگ اَنت۔ تامر ءُ سینیما منی واھگ جوڑ بیتگ اَنت در کسانی ءَ بلے درستاں ھاسیں سوب بلوچی کسہ بیتگ کہ من ءَ گُشگ بیتگ اَنت۔ ھدا مرزی ئیں بلوک شمشوک ھدا آئی ءِ ارواہ ءَ آسودگ بہ کنت، منی مات ءُ منی ناکو بلوچ خان، اے درستاں من ءَ کسہ گوشتگ، بلوچ کسہ، من ءَ انگت چہ ھمایاں لھتے یات اَنت۔ من وتی زھن ءَ وتی ھساب ءَ تامر کشی کُتگ، منی ھیال ءَ پمیشکا اے درستاں مستریں سوب بیتگ۔ بلوچی گیدی کسہ چہ زانشت ءُ مھلوم داری ءَ چکار اَنت۔ منی اولی سیمی پروفیشنل تامری پراجیکٹ بلوچستان ءِ درگت ءَ بیتگ کہ آئی نام “فورگوٹن بلوچستان” اَت کہ من ڈائریکشن داتگ ءُ گوں اسٹوڈجیفرامیجنڈے کہ سویڈن ءِ نامی ئیں گل اِنت آئی ءِ پجیگ ءَ سال 1994 ءَ پروڈیوس کُتگ۔ آ تامر ءَ پد بلوچستان ءِ درگت ءَ یک دیوانے ھم دارگ بیت۔ اے منی بلوچستان ءِ درگت ءَ اولی سیمینار اَت۔ پنجاہ مردم ءَ بُرز مردم ءَ بھر زرتگ اَت کہ ایشانی تہ ءَ منی بلوچ ھمراہ ھم ھوار اِت اَنت کہ ھمدا سویڈن ءَ جھمنند اَنت۔ منی مات ءَ سویڈن ءِ شھر گولے ءَ بلوچستان ءِ درگت ءَ باز ورکشاپ کُتگ، آ بلوچی دو چکاری ءَ سک بلد اِنت۔ آئی ءَ یک ورکشاپ ئِے تہ ءَ گوستگیں سروزیر فریڈرک رینفیلڈٹ ءَ ھم بھر زرتگ ءُ لھتے اکس زرتگ۔ وشبھتی ءَ آیاں منی مات ءِ سر ءَ ھما اکس دیم داتگ اَنت وھدے کہ واجہ فریڈرک رینفلیڈٹ بلوچی دوچ داشتگ کہ منی مات ءَ داد کُتگ ۔ سال 2003 – 2004 ءَ من اولی بلوچی انجمن پہ ورناھاں (انجمن جواناندہ بلوچ کہ Topaak.com) ءِ نام زانگ بیتگ اڈ داتگ اَت۔ ما کساس 10 -15 مردم بیتگ اِنت۔ من وش بھت بیتگ آں ھندی واکداراں منارینگ ءَ سوبمند بیتگ انت ءُ ما اسٹاک ھوم شھر ءَ یک بلوچی ایکزیبیشن ءِ ھم جتگ کہ داں ھشت روچ ءَ جُنزیتگ، کہ اود ءَ 100 ءَ بُرز مردماں بھر زرتگ۔ داں انگت ءَ بلوچستان ءَ ڈن چُشیں دیوان برجم دارگ نہ بیتگ کہ، یک ھالے پہ سرجمیں ھپتگ ءَ بلوچستان ءِ درگت ءَ گون بہ بیت۔ (تپاک ءِ گیشتریں باسک مروچی ڈاکٹر، انجینئر، باپاری ءُ دگہ کارانی تہ ءَ ھوار اَنت۔) منی دومی مستریں ایکزیبیشن 2011 ءَ بیتگ من گوں رژن ٹی وی ءَ ھم ھمے وھد ءَ کار ءَ بیتگ اَنت ءُ من ایکزیبیشن ءِ نام “دی چلڈرن آف بلیک پرل” ایر کُتگ اَت کہ اود ءَ من اولی بلوچی دوچ ءِ پدراھی کُتگ اَت گوں “مینی کوئین” ءِ کمک ءَ، چہ اِشی ءَ بازیں مردم ءِ سانمند بیت ءُ آیاں ایران ءُ بلوچستان ءَ ھم ایکزیبیشن ایر کُتگ اَنت۔ آ ایکزیبیشن سوئیڈن ءِ بلوچاں ھم باز ساڑاتگ اَنت ءُ اولی رند ءَ دو درملکی رسانکاں ھم آئی اھوال اَتک۔ من وت دربرتگیں تامر کاریاں، من ھچبر تامری اسکولاں نہ شُتگ انت ءُ من مدام ابید تامری پِڑ ءِ مردمانی پجیگ ءَ کار کُتگ۔ ابید چہ گوستگیں دو تامرانی کہ آیانی نام “سکار ڈیٹ سکیرز می” ءُ “کاٹ آن کیمرہ” اَنت۔ اے تامرانی ھاتر ءَ ما ھالیوڈ ءِ ازمکار جوڑی بیچر زرتگ اَت ءُ یک نامداریں سوئڈش ازمکاریں میلن برگاگھن ھم زرتگ اَت۔ تامری پِڑ ءَ سیادی نہ داروکیں مردمانی گون ءَ کار کنگ ءَ من ءَ تاکت ءُ باور دات ءُ گواچنی ھم کُت کہ چوں جتائیں جاور تامر کاری ءِ تہ ءَ چارگ ءُ دارگ بہ بنت۔ لھتے ازمکار ازمکاری ءَ ھبناک نہ بیتگ اَنت بلے من آیانی تہ ءَ انچیں چیزیں دستگ ءُ من آیاں باور کنائینتگ پہ ازمکاری، ھما مردم نی منی تامرانی تہ ءَ ھوار اَنت ءُ جوانیں دروشمے ءَ کار کنگ ءَ اَنت۔ ھمک سوجکار ءِ وتی پیم ءِ بیت وتی ازم ءِ درشانگ ءَ کسہ ءِ گُشگ اِنت ابید چہ سائنس فکشن ءُ فنٹاسی تامراں، ایندگہ درستیں تامر مئے زند ءِ بھر اَنت۔ ھچ چیز نوک نہ اِنت ءُ نہ کہ ما پیسرا نہ دیستگ ءُ تجربگ نہ کُتگ۔ یک سوجکارے ءِ ھساب ءَ من وتی کسانی ءَ کارمرز کناں، وتی کش ءُ کر ءَ زند ءَ چاراں، مردماں چاراں ءُ واناں ءُ آیاں کسہ ءِ تہ ءَ ھوار کناں۔ من یک سوجکارے ءِ ھساب ءَ لوٹ آں زانشتی تامر جوڑ بہ کناں، مردمانی دیم ءَ وشی بیاراں، آیاں یات بہ گیجاں کہ شری چی اَنت ءُ پھل کنگ چی ءَ گُش اَنت۔ پہ من المی اِنت کہ تجربگ کنگ بہ بیت، وتی جند چکاسگ بہ بیت جتائیں پیمے ءَ کار کنگ ءَ وھدے منی سنگت، لوگے مردم، چُک ءُ آیانی ھمراہ شام ءِ سر ءَ گپ کنگ ءَ بنت من آیاں جُست کناں کہ شمئے گپاں ریکارڈ بہ کناں؟ (پرچہ کہ جُست گرگ المی اِنت)۔ من ھمے گپانی تہ ءَ پہ وتی تامر ءَ لھتے ڈائیلاگ درگیجاں، اے پیمیں ڈائلاگ گیشتریں وھداں راستی ءِ دروشم ءَ دیاں گوں چاروکاں نزیکی کن اَنت۔ من گرافگ ءُ انٹیرئیر ڈیزائنگ ھم کناں یک کلر کریٹیر ءِ دروشم ءَ من چیزاں آیانی جوڑ بیگ ءَ باز پیسر وتی سر ءِ تہ ءَ گنداں، تامر کاری، ازمکاری، اکس جوڑکنگ، درست یک دومی ءَ گوں سیادی کناں۔ شما الم پیسر ءَ گوشداشتگ اَنت کہ ؛ کہ یک اکس کارے وتی کار ءَ تھنائی ءَ کُت کنت، یک گرافگ ڈیزائنر ءِ دروشم ءَ من اکس ءَ تھنا کُت کناں، کسہ نبشتہ کنگ ءُ کسہ گُشگ دو جتائیں چیز اَنت۔ تامر جوڑ کنگ ءِ ھاتر ءَ ترا یک سرجمیں پوجے لوٹ ایت ءُ پمیشکا من جیڑاں اے ھساب ءَ تامر کاری درستاں بھتریں ازمے ءُ من پہ ھُب سوجکاری کُت کناں اگاں من ءَ جوانیں اسکرپٹ ءِ دستءَ بہ بیت۔
ٹی بی پی:
 شما رژن ٹی وی ءِ کسہ کُتگ اَت، مئے وانوکاں اِشی ءِ درگت ءَ گیشتر سرپدی بہ دے اے ھیال چون شمئے مازگ ءَ اَتکگ؟
ھمایوں مبارکی:
 اسل ءَ اے دوھزار ءُ پنچ ءَ بندات بیتگ اَت وھدے من اپسالہ ءَ یک شھدربرجاھے ءَ یک ورکشاپے ءَ بھر زرتگ اَت ھما وھدا ماڑن ایکس مین “بیک ٹو دی فیوچر” بلوچستان ءِ درگت ءَ نبشتگیں کتاب ءِ نبشہ کار ھمودا اَت من آئی ءِ تران ریکارڈ کُت ءُ پد ءَ گوں آئی ء یک گلگدارے کُت پد ءَ من پاول ٹیٹس ، پروفیسر بدل خان ءُ دگہ بازیں مردمے ءِ گلگدار کُت اَنت من ھمے مار اِت بلوچاں یک رسانکے زلورت اِنت اگاں آ یک دیوانے اینچو زانشتی اَت گُڑا یک رسانکدر مزنیں بدلی ءِ آورت کنت، من جیڑ ات ھما وھد ءَ مئے کر ءَ کجام ھم سیٹلائٹ چینل نہ بیتگ اَنت، من بہ ھسیئت ءِ بلوچ جیڑ اِت کہ من ءَ الم کارے کنگ لوٹ ایت وھدے دوھزار ءُ ھشت ءَ من وتی ریسٹورانٹ بھا کُت، من وتی درستیں جم کُتگیں زر کساس بیست ھزار ڈالر زرت اَنت ءُ بلوچستان ءَ شُت اَنت ءُ مردمانی گلگدار گرگ بندات کُت اَنت ما بلوچستان ءَ بازیں جاھاں شُت اِنت آ منی زند ءِ وشتریں وھد اَت۔ بلوچستان ءَ گندگ ءُ یک لس بلوچے ءِ زندے گندگ۔
ٹی بی پی:
 آ کجام تامر اَت کہ ترا تامر کاری ءِ نیمگ ءَ آرت ئِے ءُ تئی دوستیگیں سوجکار تامر کار کَے اِنت ؟
ھمایوں مبارکی:
 چوناھا منی کسانے ءَ من ءَ باز تامرانی دزرس نہ بیتگ بلے ھما تامر کہ من چار اتگ اَنت آیانی تہ ءَ چارلی چیپلن، آ من ءَ سک دوست بیتگ، آ وھد ءَ یک سیریل ءِ بیتگ “دی سکس ملین ڈالر مین” ءِ نام ءَ، ھمے پیم ءَ دی اسٹریٹس آف سین فرانسیسکو، سپارٹکس، ءُ لھتے ھندوستانی تامر چُش کہ شھلے، ڈان ءُ ڈزنی ءِ درستیں تامر ھاس پنوکیو یا سند باد بلے منی ھیال ءَ چارلی چیپلن درستاں مستریں سوب اِنت ءُ آئی ءِ تامر منی ھیال ءَ انگت تامرانی راجدپترے شرتریں تامر اِنت۔ من یک سوجکاری ءِ ھساب ءَ گُشت کن آں کہ من چہ باز مردماں سان گپتگ آیانی تہ ءَ انگر برگ من، سٹیوین سپیلبرگ، کرسٹوفر نولان، ٹارنٹینو، مارٹن سکورسی، پیٹر جیکسن، والٹ ڈسنی، فرانسس فارڈ کو پالا، سٹانلی کیوبرک، گیولرمو ڈیل ٹورو، کئیا رستومی ءُ دگہ بازیں لڑ دراج بیت۔
عکس کش 
ایزا بیناویڈیز
ٹی بی پی:
 تامر کاری ءَ ھما کجام گرانیں چکاس بیتگ اَنت کہ تو آیانی دیمپان بیتگے؟
ھمایوں مبارکی:
 منی ھیال ءَ مستریں گرانی مدام زر (فنڈنگ) اِنت وھدے ما انبارن سولس ءِ گپ ءَ کن آں، گُڑا آ سرجم ءَ یک گرانیں پُرچکاسے پراجیکٹے اَت، اے کسہ ءِ کہ من اسکرپٹ ءِ دروشم داتگ اے گران ءُ مانگیشتگینے اَت من وتی جند ءَ گُشت کہ اگاں ابید فنڈنگ ءَ، من اے تامر ءَ سرجم کُت کن آں گَڑا من دیمترا ھم ھمک تامر ءَ سرجم کُت کن آں۔
من ءَ درستیں کار وت کنگ کپتگ اَنت، کاسٹنگ، رائٹنگ، ڈائرکنٹگ، اسپیشل افیکٹس، کلر پہ ھمک فریم ءَ، ساونڈمکسن، ایڈیٹنگ، لائٹنگ پہ اوریجنل اسکور ءَ من چہ ھالیوڈ ءِ ازمکار انڈریا بیلوسی ءَ کمک زرت۔
پوسٹ پروڈکشن ءِ وھد گیشتر چیلینجگ اَت، ھمک شئے ءَ یکجاہ کنگ، ایڈیٹنگ ءَ بازیں ماہ زرُت۔
ٹی بی پی:
 تئی تامر کاری ءِ پِڑ ءَ کار کنگ ءِ نیام ءَ آ کجام مردم بیتگ کہ آئی ءَ تئی سر ءَ دلجمیں باور بیتگ؟
ھمایوں مبارکی:
 منی مات ءَ، منی کھول ءَ ھاس منی زھگاں، منی سرجمیں ٹیم، آیاں کدی من ءَ جُست نہ گپتگ۔ ابید چہ آیاں من اد ءَ نہ بیتگ اِت اَنت۔ آیاں منی سر ءَ باور کُتگ ءُ آ مروچی کھول ءِ پیم ءَ اَنت۔
ٹی بی پی:
 تامر کاری ءِ تہ ءَ ھما کجام پرارزشتیں درس ءِ کہ تو دربرتگ ؟
ھمایوں مبارکی:
 وت ءَ فلیکسیبل کنگ ءُ جھد کنگ کہ دیم ءَ اتکگیں جیڑھانی گیش ءُ گیوار کنگ ءِ ھاتر ءَ دگہ راہ بہ بیت سیٹ ءِ سر ءَ اناگتی بیوکیں شھیانی ھاتر ءَ مدام ساڑی بہ بئے پہ درور من ھمے زیتاں کمرشل تامر پروڈکشن ءِ بندات کُتگ ھمدا سویڈن ءَ منی کر ءَ یک ساھت ءِ لوکیشن سر ءَ تامر کنگ ءَ اگاں رپورٹ ءِ ٹھینگ ءِ ھاتر ءَ گلگدار مدام ارزان اَنت، بلے ابید جاگہ ءِ زانگ ءَ اسکرپٹ ءِ نہ بیگ ءَ جوانیں ءُ ھبناکیں رپورٹ جوڑ کنگ گران اِنت ءُ ترا پنچ دمان ءِ تہ ءَ راہ ءِ درگیجگی اِنت ھمے شرتریں درس اِنت، فلیکسیبل بیگ۔
ٹی بی پی:
 تئی ھیال پراجیکٹ ءِ بندات کنگ گران اِنت اگاں یکشل ءَ وت ءَ برجاہ دارگ ءُ دیم ء روگ؟ ءُ تو چوں چہ اے گرانیاں وت ءَ کش اِتگ؟
ھمایوں مبارکی:
 بندات کنگ ارزان تریں بھر اِنت ءُ من ءَ دوست بیت۔ وھدے پراجیکٹ بندات اِنت من وتی جند ءِ چکاسگ ءَ بندات کناں ءُ وتی ٹیم ءِ سر ءَ جوانیں سانمندی ءَ گوں آسر کناں۔ شوٹنگ ءِ وھد ءَ جیڑہ کائنت۔ یک سوجکارے ءِ ھساب ءَ اے باز ارزان اَنت بلے گران ءُ ھراب ھم بیت کن اَنت باز المی اِنت کہ ٹیم ءَ اوست ءُ شرپ دیگ بہ بیت بلے درستاں ھژدری ایش اِنت پد نہ کِنزگ من پد نہ کِنزاں ءُ من ءَ وش نہ بیت پد کِنزگ راستی ایش اِنت من ھچبر پد نہ کنِزاں۔
ٹی بی پی:
 تو دان انگت چنچو تامر جوڑ کُتگ ؟
ھمایوں مبارکی:
 انبارن سالس ءَ پد، من دو لُکیں تامر (ھوریڈ ءُ کاٹ آن کیمرہ)، یک سوتی تامرے جوڑ کُتگ دوئیں لُکیں تامر ءُ سوتی تامر ءَ فیسٹیولاں داد گپتگی، “پور افریگہ” چار داد گپتگ ءُ شش جاہ نامینگ بیتگ اَنت۔
ھمایوں مبارکی ءِ لکیں تامرے پوسٹر
اے وھد ءَ من دگہ یک لُکیں تامر ءِ “نائن” آئی ءِ تامر کاری ءِ سر ءَ کاراں اے ھم بزاں کہ سرجم اِنت، بلے کوڈ-19 ءِ سوب ءَ من گُڈ سر ءِ دو ءُ سئینانی تامر کاری دارگ کپتگ۔
اِشی ءَ ھوار من دگہ یک لُکیں تامر ءِ پروڈیسو ھم کُتگ کہ آئی ءِ نام “سکار دیٹ سکیرس می” اِنت، اِشی ءِ ڈائرکٹر مائکل اسگونی اِنت اے تامر پوسٹ پروڈکشن ءِ تہ ءَ اِنت ءُ من ھمے زیتاں اِشی ایڈیٹنگ ھلاس کُتگ۔
ٹی بی پی:
 ابید چہ جوڑ کُتگیں اگاں جُنزوکیں تامراں تئی مازگ ءَ نوکتریں ھیال ھست پہ تامراں؟
ھمایوں مبارکی:
 منی کر ءَ دو سرجمیں تامر (فیچر فلمز) جریدگ اَنت، ایشاں چہ یکے کیمروں ءَ بیت، گوں مائکل ءُ ڈیل پون ءَ ھوار ڈیل پون ءِ ھواریں نبشتہ کار ءُ کیمرون ءَ پروجیکٹ لیڈر اِنت۔ دومی سرجمیں تامر اوست اِنت کہ سوئیڈن ءُ یونائٹیڈ اسٹیٹس ءَ تامرکاری کنگ بیت اِشی ءِ اسکرپٹ سرجم اِنت ءُ اِشی نام “ڈیفیٹیڈ” اِنت۔ منی مجگ ءَ یک ڈاکومینٹری ءِ ھم ھست بلے انی باز زیت بیت آئی ءِ سر ءَ گپ کنگ۔
ھمایوں مبارکی ءِ تامر ءِ پوسٹر
ٹی بی پی:
 تئی تامرانی تہ ءَ مستریں لوٹ چی اِنت ؟ چونیں کلوہ چیر اَنت؟
ھمایوں مبارکی:
 منی تامرانی گیشتریں، چیریں کلوہ مان اَنت منی واھشت مدام ھمیش اَنت کہ من زانشتی ءُ انٹرٹینگ تامر جوڑ بہ کن آں۔
ٹی بی پی:
 مروچی ما گندیں بلوچستان ءَ بلوچ ورناہ ءُ زالبول ھم تامر سازی ءِ نیمگ ءَ گیشتر دلگوش دیگ ءَ اَنت، گوست ءِ ھساب ءَ انی کار گِندگ ءَ پیداک اَنت بلے انگت ءَ ھم بلوچاں یک انڈسٹری ءِ نیست، شمئے ھیال ءَ ھما کجام گام اَنت کہ زیرگ بہ بنت گُڑا بلوچ یک تامر انڈسٹری ءِ نیمگ ءَ شُت بہ کن اَنت؟
ھمایوں مبارکی:
 وھدے کہ گپ گلانی جوڑ کنگے کیت من باز بر ءَ جھد کُتگ بلے جوانیں پسہ نہ رس اتگ شمارا یات بیت وھدے من رژن ٹی وی بندات کُتگ! من ءَ سرجمیں جھان ءِ بلوچ مھلوکاں باز جوانیں رسپانس دات، آ ساڑایگ اِت اَنت بلے بدبھتی ءَ وھدے اسپانسر کنگ ءُ بلوچی میڈیا کمک کنگ ءِ گپ اَتک گُڑا آ وھد انگت سک زیت اَت۔ مئے باپاری مھلوک پہ اے گام ءَ ساڑی نہ اَت۔ من رژن ٹی وی جنزینت دانکہ سیٹلائٹ چینل بینک کرپٹ بیت آیاں 2013 ءَ بند کُت ءُ ھما گُڈی وھد اَت کہ من براڈکاسٹ کُتگ اَت۔ اگاں من ءَ ھما وھد ءَ کمک گوں بیت اِنت مروچی مئے کِر ءَ یورپ ءَ شریں بلوچی تامری گل بیتگ اِت اَنت۔ من شمار ءَ دگہ یک درور ءِ دے آں، منی کر ءَ جوانیں کسہ ءِ ھست بلوچستان ءِ درگت ءَ من وت نبشتگ من گوں سویڈن ءُ یوکے ءِ بلوچاں گپ کُتگ، من گلف ءَ وت شُتگ آں دبی، شارجہ، العین ءُ عمان ءِ باپاری مردمانی گندگ ءَ پہ تامر ءِ فنڈنگ ءَ بلے من ابید کجام گم باوری ءَ واتر اَتکگ آں آ درست سک جوانیں ءُ مھروانیں مردم بیتگ اَنت، منی باز جوانیں پیمے ءَ چارگ کنگ بیتگ ءُ مئے انگت ءَ باز جوانیں رھوت ھست اَنت آ کسانیں کدی ءَ بیت کنت کمک کنگ لوٹگ ءَ اِت اَنت، بلے اسکرپٹ مزنیں زر ءِ لوٹ کنگ ءَ اَت ءُ آ تامرکار نہ بیگ چُشیں رِسک ءِ زرت نہ کُت من سرپد باں ءُ آیانی جیڑگانی اھترام ءَ کن آں پہ بلوچ باپاری مردماں تامر کاری نوکیں باپارے، من سرپد بیت کُت کہ پرچہ آیاں آ وھد ءَ زر جت نہ کُتگ، اے یک مردمی جیڑہ نہ اَت مئے مردماں وھد پکار اِنت تامر کاری ءِ مز ءَ سرپد بیگ ءَ مستریں بازارانی تہ ءَ آ وھد ءَ ما رژن ٹی وی بندات کُت بلوچاں ھچ سیٹلائٹ چینل نیست اَت کردانی دہ ءَ گیش سیٹلائٹ چینل اِت اَنت۔ من گوں لھتے پاکستانی زرداریں مردماں ھم گپ کُتگ اَت بلے ھچ پیمیں دیمروی ءَ ابید من دو بر ءَ ھندوستان ءَ شُت اَنت منی کسانیں دیوان ءِ گوں بانک پوجا بَٹ ءَ بیتگ اَت کہ منی انگت شرد کپور ءَ اڑ داتگ اَت، من وتی سنگت ءَ پیسر گُشتگ اَت کہ منی تامر پہ پوجا بٹ جوان نہ اِنت، اے پہ ایشی ءِ راج ءُ دگہ مزنیں کمپنیاں جوان اِنت منی گُڈ سر ءَ کبیر خان ءِ گون ءَ اھوال بیت، “ٹائگر زندہ ہے” سوجکار ءِ گون ءَ۔ آئی ءَ من ءَ گُشت وتی اسکرپٹ ءَ دیم دے، من وتی تامر ءِ کسہ ءِ کسانی بھر ءِ (سناپسس) دیم دات۔
دو سال ءَ پد آ گوں بجرنگی بھائی جان دیم ءَ اَتک، من نہ گُشاں آئی ءَ منی ھیال زرتگ یا اگاں منی کسہ ءَ چہ سانمند بیتگ، یا اگاں یک دروشمے بیت کنت بلے نی آ گپ بَہ ئِے نہ کنت، بلے آئی ءَ منی ایمیل پد ءَ ھچبر پسو نہ دات اَنت داں انگت ءَ آ تامر بالی وڈ دومی مستریں تامر بیت “دنگل” ءَ پد، گوں 160 ملین ڈالر کَٹگ ءَ اگاں مارا گل بہ بیت اِنت مروچی ما ھم جتائیں دروشمے ءَ کار کُتگ اَت۔ اے ھم ھدا یے شُگر اِنت، وھد بدل بیتگ ءُ من ءَ باور اِنت کہ بلوچ مھلوک رسانک ءِ ارزشت ءَ سرپد بیت ءُ آیوکیں پدریچ ءَ کمک کنت ۔ وھدے گپ مئے ورنایانی کیت، بازیں دھکاں، چاگرد ءَ ( مات پِت، کھول ءِ مردم ءُ دگراں) بلوچ نیشتگ اَنت کہ ازمکار بہ بنت، بلے اے لیکہ بدل بیتگ انفارمیشن ٹیکنالوجی ءِ منتواری ءَ ءُ نوکیں پدریچ ءِ تہ ءَ زانت ءِ سوب ءَ بلوچستان ءِ مردم وتی ازم ءَ جوانی ءَ گوں درانگاز کُت کنگ ءَ اَنت ءُ من اِشی ءَ اے ھاترءَ نہ گُشگ ءَ اَنت پرچہ کہ من پھر کنوکیں بلوچے آں، بلوچانی ٹیلنٹ ھست شما تھنا لھتے سال ءِ سوشل میڈیا ءَ نیمگ ءَ چمشانک بہ دے اِت شمارا سدانی کچ ءَ بلوچ ورناہ گندگ ءَ کائنت سک باز زبر اَنت ءُ آیانی پروڈکشن بے درور اَنت۔ ازمکاری، سوجکاری، سوتی تامر، تندجاہ، گراپکس، ھمک چیز شرتر بیان اَنت من دلجمی ءَ گُشت نہ کناں، اگاں بوت کنت من رد ھم بہ باں بلے منی ھیال ءَ اے دیمرویانی پُشت ءَ یکے ءَ چہ مستریں سوب ءِ ایش اِنت کہ آیاں باز جھد کُتگ کہ آ اے جاہ ءَ سر بہ بنت مروچی سر انت، آیاں ساچست کار جوڑ بیگی اَت، پرچہ آیانی کر ءَ دگہ ھچ نیست اَت پہ کنگ۔ بلوچستان ءِ گیشتریں وانندگیں ءُ زانتکاریں بلوچ ورناہ بلوچستان ءَ بیروزگار اَنت مرچاں یوٹیوب ءَ بلوچی زبان ءَ بازیں زانشتی چینل ھست اَنت ءُ جتائیں سرھالانی سر ءَ گپ کن اَنت، تندجاہ ءُ سرجمیں دانگ ءِ سر ءَ، انچو گشے منی دیستگیں واب راست بیتگ من ھمک ھما مردم ءَ دلبڈی دے آں کہ گپ کُت کنت، پد ءَ آ انسٹا گرام، یوٹیوب اگاں لنکڈن ءِ اکاونٹ جوڑ کُت کن اَنت کہ اود ءَ آ باپاری مردمانی گوں اھوال کُت کن اَنت۔ جنک ھم گوں کھول ءَ گپ بہ کن اَنت ءُ آیاں یوٹیوب چینل پچ کنگ ءِ موہ دیگ بہ بیت ءُ بلوچ زالبولانی بارو ءَ گپ بہ کن اَنت، چُشیں سک باز سرھال ھست کہ آیانی ھبر بیت کنت۔ بلوچستان ءِ انچیں بازیں ھند ءُ دمگ ھست اَنت کہ آیانی درگت ءَ مردماں گپ نہ کُتگ ءُ سرپد نہ بیتگ اَنت چُش کہ، مھرگڑ ءِ آبادی، بلوچی تھیریم بلوچستان ءِ حیوان، مئے گیدی کسہ، مئے ورگ، بلوچستان ءِ ندارگ ءُ دگہ باز۔انچش گُشگ بیت یک دیمروی کُتگیں رسانک ءُ سینیما ءِ زالبولیں ازم کار ءُ سوج کارانی دیم ءَ آرگ ءُ ھمراہ داری کنگ ءَ ابید بلوچ راج ءَ مُز دات نہ کنت بلوچ چاگرد ءُ مات ءُ پِت بائد اِنت وتی بلوچ زالبولیں ازمکاراں کمک بہ کن اَنت ءُ آیاں دیم ءَ آیگ ءَ بل اَنت سرکار باپاری مردم بائد اِنت ورکشاپ پچ بہ کن اَنت بلوچ زالبولیں ازمکارانی ھبناکی ءَ ودینگے ھاترءَ اے پہ چاگرد ءَ پائدگ مند اِنت ھما جاہ ءَ کہ مردینے اکس کش نیست اَنت جنین آدم کار کُت کنت۔ من باز پر امیت اَنت پہ بلوچ سینیما ءُ رسانک ءِ درگت ءَ، مئے نوکتریں پدریچ ھما جاہ ءَ سر بیگ ءَ اِنت، اے مئے پرز اِنت ھم، کہ پہ مدامی کارانی یکشلی ءَ برجم دارگ ءِ ھاتر ءَ ادارہ، فورم پچ بہ کنیں کہ اود ءَ نوکباھندانی کمک بہ کنیں۔
ٹی بی پی:
 جھان ءِ جتائیں سینیما وتی لوٹانی ھساب ءَ دیمروی کن اَنت اگاں ما بہ چاریں مروچی ھالی ووڈ ءَ ھوار بالی ووڈ ءُ چائینیز تامرانی انڈسٹری ھم سک مزن اَنت اے مزنین انڈسٹریانی نیام ءَ مستریں فرق یا تپاوت کجام اِنت ؟
ھمایوں مبارکی:
 منی ھیال ءَ فرق اگاں تپاوت سک مزن اَنت بلے ایشانی سوب ایش اَنت کہ ھمک جاہ ءُ ملک ءِ وتی ندارگ ھست اَنت، دود ءُ ربیدگ ھست اَنت پمیشکہ اے تامر ھندی مردمانی ھاتر ءَ الم اَنت پہ درور باز وھد ءَ پیش، ھالیوڈ ءَ سائنس فکشن تامر اڈ کنگ ءَ دیمروی کُتگ، ءُ بالیوڈ ءَ مڈل ایسٹرن، لاتن امریکہ، زرباری ایشیا ءُ یورپ ءِ بازیں بھر وتی نیمگ ءَ ترینتگ اَنت گوں وتی ڈرامہ، مھری کسہ ءُ سوتاں ءُ چین اگاں ما بہ گش ایں جیکی چین آ وت یک جتائیں کسھے تھنا اَے چارگ بہ بیت کہ ھالیوڈ ءِ اینیمیشن ءُ کارٹوناں جھان ءِ گیشتریں زھگ چار اَنت چینچو چینی، جاپانیز (منگہ) ءُ ھندوستانی اینیمیشن ءُ کارٹون ما وتی ھندی ٹی ویانی سر ءَ گندگ ءَ اِنت۔ بازیں دھکاں چہ ھالیوڈ جھان ءِ سینیما ءَ دربرگ ءَ اِنت ءُ دیمروی کنگ ءَ اِنت ءُ انگت ءَ برجاہ اَنت، ءُ آ نہ لوٹ اَنت کہ کجام ھم دری آیانی مستری ءَ گار کُت مہ کنت اگاں من رد مہ باں، ھالیوڈ ءِ ریوینو2019 ءَ کساس 43 بلین ڈالر بیتگ ءُ ھمے سال ءَ ھندوستان ءِ ریوینو 4 بلین ڈالر بیتگ، ابید چہ اے گپ ءَ کہ ھندوستان ءَ یک سالے ءَ کساس 2000 تامر جوڑ بیت ءُ ھالیوڈ ءَ 750 – 800 ءِ کچ ءَ جوڑ بیت۔ منی ھیال ءَ اے شمارا وت باز گپ کن اَنت دگری ءُ تامری کوالٹیانی بارو ءَ۔ ھالیوڈ ھمینکس تاکت ور اِنت کہ بازیں دمگانی تامر انڈسٹری وتی نامانی پجیگ ءَ وڑ جنگ ءَ لاچار اَنت، چُش کہ بولیوڈ، نولیوڈ، ٹولیوڈ، مولیوڈ، سندلوڈ، کولیوڈ ءُ دگہ بازیں اے وت پیش داریت کہ ھالیوڈ چے کساس ءَ مزن اِنت۔ منی ھیال ءَ اِشی ءِ پُشت ءَ چہ مستریں سوب آں یکے ایش اِنت کہ ھالیوڈ تامرانی سرءَ کمپرومائز نہ کنت آ تامر ءَ سک سنجیدگی ءَ گوں زیرنت، آ ٹیکنالوجیانی، کسہ کاری ءِ سر ءَ ھرچ کن اَنت وھدیکہ بالیوڈ تامر پہ مزنیں مھلوکان اِنت پہ درور، لھتے سائنس فکشن تامر چُش کہ سٹانلی کیوبرک ءِ “2001 اے اسپیس اڈیسی فرام 1968”، سٹار وار تامر 1977 ءَ اڈ بیتگ اَت ءُ آئی ءَ ھپت سال ءَ پد جیمز کیمرون ءَ 1984 ءَ ٹرمینیٹر جوڑ کُتگ اَت ھالیوڈ جھد کنت وتی چاروکاں مدام جتائیں ءُ نوکتریں چیز پہ چارگ ءَ بہ دنت، ھالیوڈ ءِ سوجکار ءُ پیشکار نوکتریں جھد کنگ ءَ چک ءُ پد نہ بنت۔ پہ بالیوڈ ءَ پیسر ءَ اے ناممکن بیتگ، آیاں گوں آرٹ تامراں جھد کُتگ، چاگرد ءَ سیادی داروکیں تامر، بلے آ سوبمند نہ بیتگ اَنت یک لس ھندوستانی ءِ کہ آ ھمک روچ سد کلدار ءَ اگاں پہ کمتر ءَ سینزدہ ءَ چہ ھشدہ ساھت کار کنگ ءَ اِنت آ نہ لوٹ ایت دگہ ھمے پئیمیں رنگے ءُ دردے ءَ چکاریں لس ھندوستانی ءِ زند ءَ سلور سکرین اگاں ٹی وی ءَ بہ چاریت، آ لوٹ اِیت اے دردمندیں زند ءَ بے ھیال بہ کن اَنت کہ آ ھمک روچ اِشی ءِ آماچ اَنت، آ لوٹ اَنت کمو وشی ءُ انٹرٹینمنٹ آیانی زند ءَ بئیت، آ لوٹ انت یک ھیرو ے ءِ یک ناچ کنوکیں جنک ئے۔ بلے پد ءَ ھم انفارمیشن ٹیکنالوجی ءِ منت ءَ گوستگیں لھتے سالانی تہ ءَ ھندوستان ءُ ایشیا ءِ دگہ بھرانی تہ ءَ کسہ کاری ءِ تہ ءَ دیمروی بیتگ۔ نیٹفلیکس ءِ آیگ ءُ عامر خان، انوراگ کشیپ ءُ زویا اختر دروشمیں ازمکار ءُ سوجکارانی بیگ ءُ مزنیں تامری کمپنی چشکہ ریڈ چیلیز، یش راج ءُ دھرما، زی ءُ ھیروز منی ھیال ءَ لھتے بدلی آرت کن اَنت۔ یک جوانیں درور ءِ من اد ءَ ریڈ چیلیز ءِ تامر “بدلہ” ءِ دیگ لوٹاں کہ آئی ءِ تہ ءَ امیتابھ بچن پیمیں مزن نامیں ازکار ھوار اَنت آ ھندوستان ءِ باکس آفس ءَ سک سومبند بیت اے گپ ءَ ابید ھم کہ بدلہ یک اسپانیش تامر، “دی انویزیبل گیسٹ” (2016) ریمیک اِنت چہ ایشی ءَ زانگ بیت کہ نی مھلوک پہ نوکتریں کشہ ءُ سوجکاری ءَ جاڑیگ اَنت۔منی ھیال ءَ، ھندوستان ءِ سینیما ءِ تہ ءَ بدلی پیداک اِنت، اے کمو باز ھترناک اِنت ھم، پرچہ کہ کس وتی دود ءُ ربیدگ ءُ پجار ءَ بے ھیال مہ کنت۔ ھندوستان ءِ نوکتریں پدریچ ءَ پیش داشتگ کہ لگان، تارے زمین پر، گُلال، لنچ باکس، ھیدر ءُ نِیٹفلکس ءِ ڈیلی کرائمز ءُ سیکریڈ گیمز پئیمیں جتاھیں تامر ءُ سیریل وش اَتک کنگ بنت۔ بدلی کم کم ءَ پیداک اِنت ءُ ھالیوڈ ھندوستان ءِ مارکیٹ ءَ سرپد بیت۔ منی ھیال ءَ کوڈ-19 ءَ پد ھالیوڈ گوں بالیوڈ ءَ ھر ھساب ءَ نزیکی ءُ ھوار کاری کنت اے یک بازی یے مزنیں اسٹریمنگ نامانی نیام ءَ چشکہ امازون، نیٹفلیکس، ھیچ بی او ءُ ایندگہ گیشتریں جھد ھمیش اَنت کہ گیش ءَ گیش مھلوک ءَ بہ رس اَنت نیٹفلکس ءَ کساس 250$ ملین ڈالر پہ آئیرش مین تامر سر ءَ ھرچ کُتگ ءُ آ دگہ لوکل سریرزانی پیش کاری کنگ ءَ انت انچو کہ من بُرز ءَ درشان کُت۔ منی ھیال ءَ ادا اے گپ ءَ کنگ الم اِنت کہ نِیٹفلکس ءُ واجہ شاھ رخ خان ءِ پیش کاری ءَ جوڑ بیتگیں بارڈ آف یکیں سیریل اِنت کہ آ بلوچستان درگت ءَ اِنت۔
ٹی بی پی:
 اے پِڑ ءِ تہ ءَ نوک پیداکیں مردم کہ آ ڈائیرکٹر، بیت ایکٹر بیت، ڈائیرکٹر آف پوٹو گرافی بیت، پروڈیوسر بیت یا کہ اسکپرٹ رائٹر ءِ بہ بیت آیانی ھاتر ءَ تئی کلوہ چی اَنت ؟
ھمایوں مبارکی:
 انچو من پیسر ءَ گُشتگ اَت منی ھیال ءَ، من سد درسد راست بیت نہ کن آں، من تھنا وتی جند ءِ تجربگ ءُ زانت ءَ درشان کنگ ءَ آں منی ھیال ءَ پہ یک سوجکاری ءَ سوجکار بیگ ءِ ھاتر ءَ درستاں المی شئے ایش اِنت کہ آ جوانیں کسہ گچین بہ کن اَنت، کسہ ءَ سرپد بہ بنت ءُ سوجکاری بہ کن اَنت پہ پری پروڈکشن ءَ شریں وھد ءِ بہ دے اَنت، زیت وتی کاراں بندات بہ کن اَنت ءُ المی لوٹاں نبشتہ بہ کن اَنت ھرکج ءَ کہ المی بیت اسکرپٹ ءِ تہ ءَ بدلی بیار اِیت۔ سوجکار بائد اِنت سرجمیں ٹیم ءِ سروکی ءَ بہ کن انت ءُ پہ جوانیں بدلیانی گُوشدارگ ءَ ساڑی بہ بنت آ ٹیم ءِ سروک اِنت سوجکار بائد اِنت سرپد بہ بیت کہ آئی ءِ پروجیکٹ چی اِنت، آئی ءَ نبشتگ اگاں دگہ یکے ءَ اگاں کسے گوں کسہ ءَ ایماندار نہ اِنت، گُڑا آ کسہ ءِ آسر جوان نہ بیت۔ یک سوجکارے بائد اِنت کہ درستانی گون ءَ جوانیں رھوت بہ داریت، آ المی بہ کنت کہ اے مردم آئی ءِ پہ پراجیکٹ ھوار گیتگ اَنت (زر سر ءَ اگاں بے زر ءَ) آ ھبناک اَنت دگہ یک المی لوٹ ئِے پہ تامر کاری ءَ جاگہ گچین کنگ اِنت اے المی اِنت کہ تو تامر کاری ءَ پیسر جاہ درگیپتگ چارتگ ءُ گچین کُتگ اَنت جھد کنگ بہ بیت تامر ءِ تہ ءَ سوجکار ءِ ھاسیں دروشم گندگ بہ بیت، مردم بہ زان اَنت اے تئی تامر اِنت پہ درور ٹارنٹینو ءُ نولان ءِ تامرانی دروشم ءَ۔ گُڑا المی اِنت تو تامر کاری بندات مہ کن اگاں تو سرجم کُت نہ کن ئے، گوں وت ءَ ایماندار بہ بئے اے الم اِنت کہ تو وتی بندات کُتگیں کار ءَ سرجم بہ کن ئے، اے ترا ھاٹیگ دنت، وتی سر ءَ باور گیش بیت، تر ءَ گیشتر کنگ ءَ پرمائیت۔ واجہ کیّا رُستمی ءَ یک برے گُشتگ اَت “ برے برے چاروکاں بِل کہ وتی فریم ءَ گچین کن اَنت۔” آئی ءَ چُش ھم گُشتگ کہ “ وھدے تئی ھمراہ راستیں مردم بہ بنت تامر وت سوجکاری کنت۔”گُڈی ءَ ھمے گُشاں کہ یک سوجکارے ءَ گوں اکساں گپ بہ کنت، نہ گوں گوں ڈائیلاگاں، اگاں تئی اکسانی فریم گوں چاروکاں گپ کنت، گُڑا تو سوبمندے چارلی چیپلن یات اِنت! آئی ءَ گیش ءَ گیش بوان اِت اگاں ترا سوجکار ءُ جوانیں ایڈیٹر بیگ لوٹ ایت۔ پہ یک پیش کارے ءَ الم اِنت کہ پیش کار درستیں المی لوٹ آں کہ پہ تامر ءَ لوٹ اَنت آ جاڑیگ اِش بہ کنت آ سوجکار ءَ کمک بہ کنت گوں پوڑی جم کنگ ءُ آسراتی یکجاہ کنگ ءَ کہ پروجیکٹ ءَ گزر بنت پیش کار لوکیشن ءَ برجم بہ کنت ءُ ازمکار ءُ سرجمیں تامر ءِ کارکنوکانی ھاتر ءَ جاھاں بہ شوھازیت اے پیش کار ءِ زمہ واری اِنت کہ سوجکار ءَ کمک بہ کنت اگاں یک ازمکار ءِ گوں سوجکار ءَ بد اخلاقی کنت اگاں سوجکار کارے جوانی ءَ گوں کُت مہ کنت یک جوانیں پیش کارے ڈائرکٹر ءَ کش اِت کنت اگاں آ وتی کار کنٹریکٹ ءِ رد ءَ کنگ ءَ مہ بیت ءُ اگاں ڈائرکٹر گوں دگہ ٹیم ءِ مردماں گوں ترندی ءَ پیش بئیت پیش کار اولی روچ ءَ داں گُڈی روچ ءَ درستیں کارانی چاروک بیت اگاں تامر ھلاس بیت ءُ جوانیں آسر گندگ مہ بیت گُڑا پیش کار گُڈی اوست بیت کہ آ پروجیکٹ ءَ رکینت کنت گوں نوکتریں سینانی تامر بند کنگ ءُ اگاں سرجمیں پروجیکٹ ءَ ری ایڈیٹ کُت کنت گوں نوکتریں ٹیم ءَ۔ پہ یک نبشتہ کارے ءَ المی اِنت کہ آ باز بوان اِت مزنیں تامرانی نبشتہ کارانی وانگ المی اِنت، دگہ اسکرپٹانی وانگ المی اِنت، جتائیں تک ءِ اسکرپٹاں بوان اِت چُش کہ ایکشن، ڈرامہ، ھورر ءُ ایندگہ، اگاں چہ ایشاں لھتے وانگ ءَ وش مہ بنت ھم، بلے پد ءَ ھم ایشانی وانگ المی اِنت داں آسر ءَ آیانی اسکرپٹانی تئی ءَ کار مرز بیتگیں اسٹائلانی دربرگ المی اِنت، ڈائلاگانی دربرگ ءُ سرپد بیگ المی اِنت، ءُ آیاں چوں ندارگ یک سینے ءَ چہ دومی سین ءَ بُرتگ اَنت ءُ سرپدی داتگ اشاں دگہ تامراں گوں یکجاہ کنگ ءُ چارگ من انسیپشن باز رند ءَ چار اِتگ، ھمک رند ءَ من چارتگ منی دل ءَ پہ نبشتہ کار، سوجکار ءُ ایڈیٹر ءَ ارژشت ءُ اوست ودیتگ ۔ پہ یک ازمکارے ءَ تو وتی جند ءَ جُست بہ کن تو کیمرہ ءِ دیم ءَ اوشتگ گپ کنگ ازمکاری کنگ ءَ مھکمے؟ تو ڈائلاگاں یات گِپت کن ئے ءُ اگاں الم بہ بیت بدلی آورت کن ئے؟ یک ازمکارے ءِ ھما رول ءَ گچین بہ کنت کہ آئی ءِ جند ءَ دوست بہ بیت ءُ ھما کسہ ءُ کارست ءَ کہ آ گوں مھکمی ءُ ایمانداری ءَ درشان کُت کنت ۔ اے ھم زانگ المی اِنت کہ سوجکار کَے اِنت؟ وھدے تو یک کولے کُتگ، گُڑا آئی ءِ سر ءَ اوشتگ ءُ ڈائرکٹر ءِ سیٹ ءِ سر ءَ کُتگیں پیسلھانی شرپ دیگ المی اِنت، اگاں ناں سرجمیں تامر جیڑھانی آماچ بیت کنت اے ھم المی اِنت وھدے یک کارستے ءِ گچین کُتگ گُڑا آئی ءِ درگت ءَ بہ وان، پرچہ کہ یک کارستے ءِ سرپد بیگ ءِ ھاتر ءَ ازمکار بائد اِنت کہ ھما کارست ءِ تہ ءَ وت ءَ گار بہ کنت وتی مزنی ءَ بے ھیال بہ کنت ءُ ھما کارست کہ آ آئی ءَ درشان کنگ ءَ اِنت گوں ھما کارست ءَ چاروکاں بہ منارین اِت کہ آ شریں اگاں بدیں کارستے اگاں نیامی مردم اِنت دگہ یک گپے من اد ءَ گیش کنگ لوٹاں کہ ھمینچو گیشتر دگہ ازمکارانی زند ءَ وانے ھمینچو گیشتر دربرت کن ئے۔ ڈائرکٹر آف پوٹو گرافی اصل ءَ تامر ءِ سیمی سوجکار اِنت۔ (اولی سوجکار دومی ایڈیٹر ءُ سیمی ڈی او پی) ۔ پہ چاروکاں کہ ھما کسہ اگاں تامر کیت آ ھما بیت کہ کیمرہ ءِ چماں چہ گرگ بیتگ یک اکس کش اگاں تامر کش ءِ بائد اِنت بزانت کہ سوجکار چی لوٹگ ءَ اِنت ءُ اے ھم المی اِنت کہ ھردوئینانی بیان ءَ جوانیں اھوالے بہ بیت دانکہ یک دومی ءَ شر سرپد بہ بنت وتی آسراتیانی زانگ ءُ سوجکار ءَ گُشگ کہ کجام سین ءَ کجام لینس کار کنگ بہ بیت ءُ پرچا دانکہ تامر ءِ تہءَ راستی زندگ بہ بیت۔ من وت پہ درور 14ایم ایم، 18ایم ایم، 35ایم ایم ءُ 50 ایم ایم ءِ لینس کار مرز کناں وتی گیشتریں تامرانی تہ ءَ پہ ھمک سوجکاراں اے کساس بدل بنت سینانی ھساب ءَ۔ منی مستریں سوج پہ ھما مردماں ھمیش اِنت اگاں کسے ڈی او پی بیگ لوٹ ایت گُڑا آ بندات گوں موبائل اگاں بُنکی کیمرہ ءَ گوں بہ کنت، وتی تہءَ چیریں زانتکاریانی شوھازگ ءِ ھاتر ءَ اے تامر ھم پہ نوک باھنداں کمک ءِ بیت کن اَنت “دی شیپ آف واٹر”؛ “پینس لبرینٹ”، “دی ریویننٹ”، “لائف آف پائی” یا اگں “ڈانس ودھ وولفز”۔
ٹی بی پی:
 تئی تامر مارءَ کُج ءَ دست کپت کن اَنت؟
ھمایوں مبارکی:
 منی کارانی چارگ ءِ درستاں بھتر ءِ پیم منی تندجاہ اِنت homayoonmobaraki.com۔ منی تندجاہ ءَ من گوں وتی انسٹا گرام ءُ یوٹیوب ءَ ھم اپڈیٹ کن آں –
Previous article
روکپتی بلوچستان ءَ سَے کس زر ءَ کپتگ اَنت، یکے بیران، دو بے ھوش
Next article
شال: بیگواھیں مردمانی دروگیں دیم پہ دیمی کوش ءِ ھلاپ ءَ زھرشانی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بی ایس او آزاد ءِ  چیئرمین ابرم بلوچ ءَ گوں گلگدار
By
admin
November 20, 2020
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin
بی ایس او چی یے ؟
بلوچستان ءِ سیاست ءَ بلوچ اسٹوڈنٹس آرگنائزیشن ءِ کرد مدام پر ارزشت بیتگ۔ اے گل ءِ بن ھشت اولی بر ءَ بلوچ اسٹوڈنٹس ایجوکیشنل ارگنائزیشن ءِ نام ءَ 1962 ءَ کراچی ءَ ایر کنگ بیتگ۔ کہ ایشی ءِ بُنکی لوٹانی تہ ءَ بلوچ نودربراں یک جاہ کنگ ءُ آیانی تہ ءَ راجی ءُ سیاسی زانت ودی کنگ ءُ آیانی ھکانی ھاتر ءَ جھد کنگ بیتگ۔ اِشی ءِ تہ ءَ “ایجوکیشنل” گال ءِ گیشی ءِ سوب ایوبی آمریت گُشگ بیت، پرچا آ وھد ءَ نودربرانی سیاست ءِ سر ءَ بندش لگوگ بیتگ۔ 1962 گل ءِ اولی (چیرمین) سروک چنگیز عالیانی گچین کنگ بیتگ اَت۔
26 نومبر 1967 ءَ گل ءِ نام ءَ چہ ایجوکیشنل ھلاس کنگ ءَ پد دلجمیں پیماں بلوچ اسٹوڈنٹس ارگنائزیشن ایر کنگ بیتگ اَت ءُ اولی کونسل سیشن ایر کنگ بیتگ اَت۔ اولی کونسل سیشن ڈاکٹر عبدالحئی بلوچ بی ایس او ءِ اولی چیئرمین ءُ وھدیکہ بیزن بلوچ اولی سیکریٹری جنرل گچین کنگ بوتگ اَت۔
بی ایس او ءِ گوستانک کہ یک نیمگے جھد، دیمونی ءُ زندانی بیگ ءَ چہ پُر اِنت، دومی نیمگ ءَ وت ما وتی دگری ءِ گوستانک ھم ھمینچو دراج ءُ کوھن اِنت۔ اے دگریانی بندات بی ایس او ءِ اولی کونسل سیشن ءَ چہ بیتگ اَت۔ ڈاکٹر حئی ءُ آئی ءِ سنگت نوک اڈ بیتگیں راج دوستیں ھمسنتی گل نیپ ( نیشنل عوامی پارٹی) ءَ گوں نزیکی بیتگ، وھدیکہ گوستگیں سیکریٹری جنرل عبدالرحیم ظفر، امان اللہ گچگی ءُ ایندگہ پیپلز پارٹی ءَ گوں نزیکی بیتگ اَنت۔ ھمیشی ءِ سوب ءَ آیاں بی ایس او ( اینٹی سردار) ءِ نام ءَ بی ایس او ءِ یک جتائیں بھر ءِ اڈ کُت ءُ چہ ھمد ء بی ایس او ءِ بھر ءُ بانگ کنگ ءِ روایت بندات بیت۔
1972 ءَ بی ایس او ( اینٹی سردار) ءِ سر ءَ چہ پی پی پی ءِ سانمندی ھلاس بیت، آ نوکیں کونسل سیشن ءِ کن اَنت، تاج بلوچ چیئرمین گچین بیت۔ دومی نیمگ ءَ بی ایس او (عوامی) اُردو کالج کراچی ءَ کونسل سیشن ءَ برجم دار اَنت، کہ اود ءَ مروچیگیں بلوچ راجی جُنز ءِ مزن بالادیں کارست ءُ گوست ءِ نودربرانی رھشون عبدالنبی بنگلزئی چیئرمین گچین کنگ بیت۔
سال 1974 ءَ بی ایس او ءِ اے دوئیں بھر گپ ءُ تران ءَ پد وتی دگریاں ھلاس کن اَنت ءُ ھوار بیگ ءِ پیسلہ ءَ کن اَنت ءُ ھواریں کونسل سیشن ءِ لوٹارین اَنت، کہ ایشی ءِ تہ ءَ ایوب بلوچ چیئرمین ءُ یاسین بلوچ سیکریٹری جنرل گچین کنگ بنت۔
سال 1986 ءَ داں بی ایس او یک گلے ءِ دروشم ءَ ھست بیت، بلے 1986 ءِ کونسل سیشن ءَ پد وھدے یاسین بلوچ چیئرمین گچین کنگ بیت، بی ایس او ءِ تہ ءَ پد ءَ دیری ءُ دگریانی ودی بیگ بندات بیت ءُ ڈاکٹر کھور خان 1987 ءَ وتی جتائیں بھریں بی ایس او سھب ءِ نام ءَ اڈ کنت۔
بی ایس او ءِ دپتر ءَ نود ءِ دھک ءَ یک سیاھیں دھک ءِ ھساب ءَ یات کنگ بیت، کہ اِشی ءِ نیام ءَ پرشت پروش، وت ماں وتی جنگ ءُ چوپ، ونڈی سیاست سک بُرز بیتگ ءُ بازیں بھر اڈ بیتگ ءُ پُرشتگ اَنت۔
بی ایس او آزاد ءِ بندات: 
بی ایس او ءِ دپتر ءِ تہ ءَ یک مزنیں بدلی ءِ ھما وھد ءَ ودی بیت اِنت، وھدے فروری 2002 ءَ بی ایس او ( محراب) کونسل سیشن کنگ ءَ بنت اِنت، کہ آئی ءِ بائیکاٹ ءَ بی ایس او ءِ سینئر وائس چیئرمین ڈاکٹر اللہ نظر بلوچ وتی ھمراھانی پجیگ ءَ کنت۔ کہ آئی ءِ سوب ھما وھدے بی ایس او ءِ چیئرمین نادر قدوس ءِ پاکستانی پارلیمانی گلاں گوں نزیکی، بی ایس او ءَ وتی مادنیں کِشک ءَ چہ ترینگ گوشگ بیت۔ ڈاکٹر اللہ نظر آجوئی ءَ، ابید پارلیمانی سیاست ءُ بی ایس او ءِ آجوئیں بستار ءِ لیکھی رھبند ءِ سر ءَ، جتائیں کونسل سیشن ءِ اڈ دنت ءُ بی ایس او آزاد ءِ بن ھشت ءَ ایر کنت ءُ گل ءِ اولی چیئرمین گچین کنگ بیت۔
اے وھد ءَ بی ایس او آزاد ءُ محراب ءَ ابید بی ایس او ءِ دگہ ھم دو بھر ھست بنت۔ بی ایس او ( مینگل) کہ چہ بی این پی ( مینگل) ءَ، ءُ بی ایس او (استار) کہ گوں بی این پی (عوامی) ءَ نزیک بیتگ اَنت۔ کمو وھد ءَ پد بی ایس او (استار) وتی چیئرمین حمید شاھین ءِ سروکی ءَ بی ایس او آزاد ءَ گوں ھوار بیگ ءِ جار ءَ جنت۔ چہ آئی ءَ پد بی ایس او آزاد وتی نام ءَ مٹ کنت ءُ بی ایس او (متحدہ) ایر کنت۔ بی ایس او (متحدہ) ءِ کونسل سیشن پنجگور ءَ بیت، کہ اود ءَ چیئرمین ڈاکٹر امداد بلوچ ءُ جنرل سیکریٹری سعید یوسف بلوچ گچین کنگ بنت۔
بی ایس او آزاد ءُ استار ءِ ھوار بیگ ءَ پد یک برے پد ءَ بی ایس او اے ایندگہ بھراں گوں گپ ءُ تران بندات بیت ءُ درستیں بھر یکجاہ بنت ءُ “سنگل” بی ای او ءِ سر ءَ تپاک کن اَنت۔ کہ سک کسانیں مدتی ءَ داں ھست بیت، پیسرا کونسل سیشن ءَ ساری واحد رحیم بلوچ جتائیں بھر ءِ بی ایس او پجار ءِ نام ءَ جتا جوڑ کنت۔
2006 ءَ دلجمیں پیم ءَ شال ءَ بی ایس او ءِ کونسل سیشن برجم دارگ بیت، اود ءَ بشیر زیب بلوچ چیئرمین، سنگت ثناء بلوچ وائس چیئرمین ءُ گلزار بلوچ سیکریٹری جنرل گچین کنگ بنت۔ کونسل سیشن ءِ نیام ءَ دگریانی سوب ءَ محی الدین بلوچ وتی جتائیں بھر ءِ جوڑ کنت۔ اِشی ءَ پد سنگل بی ایس او وتی کوھنیں نام ءَ بی ایس او آزاد ءَ پد ءَ زیریت۔
سال 2008 ءَ بی ایس او آزاد ءِ آیوکیں کونسل سیشن ءَ بشیر زیب بلوچ دومی رند ءَ گل ءِ چیئرمین وھدیکہ زاھد بلوچ سیکریٹری جنرل گچین کنگ بنت۔ دیمترے کونسل سیشن ءِ ھاتر ءَ بی ایس او آزاد نگیگیں ءُ ترندیں جاورانی سوب ءَ سالے ودار کنگ کپ اِیت۔ 2012 ءَ اڈ داتگیں نوزدھمی کونسل سیشن ءَ زاھد بلوچ چیئرمین، کریمہ بلوچ سینئر وائس چیئرمین وھدیکہ رضا جھانگیر سیکریٹری جنرل گچینگ کنگ بنت بلے بی ایس او آزاد ءِ رد ءَ 14 مارچ 2014 ءَ آھانی چیئرمین زاھد بلوچ ءَ چیریں گلانی کارمند دزگیری ءَ پد بیگواہ کن اَنت، کہ داں انگت دیما آرگ نہ بیتگ۔ آئی ءَ پیسر گل ءِ سیکریٹری جنرل رضا جھانگیر ءَ ھم تُربت ءَ لشکری یک بیڑے ءِ نیام ءَ تیر جن اَنت ءُ کُش اَنت۔
2015 ءَ بی ایس او ءِ بیستمی کونسل سیشن برجم دارگ بیت، اِشی ءِ تہ ءَ کریمہ بلوچ چئیرپرسن ءُ سیکریٹری جنرل ثناء اللہ پنام عزت بلوچ گچین کنگ بنت۔ کریمہ بلوچ ءَ گوستانک ءِ تہ ءَ اولی زالبولیں سروک بوگ ءِ پھر گون اِنت۔ بی ایس او آزاد وتی بیست ءُ یکمی کونسل ءَ 2018 ءَ برجم داریت، اود ءَ سھراب بلوچ گل ءِ چیئرمین گچین کنگ بیت۔ اے یکشلی داں اے سال ءَ برجاہ اَت وھدے 3 نومبر 2020 ءَ بی ایس او آزاد اے جار ءَ جنت کہ “ بی ایس او آزاد ءِ بیست ءُ دومی راجی کونسل سیشن بنام معلم آزادی شھید سبا دشتیاری ءُ درس گاہ آجوئی خیر بخش مری ءِ یات ءَ برجم داشتگیں سیشن مروچی سوبمندی ءَ گوں آسر بیتگ۔ کہ اِشی ءِ تہ ءَ ابرم بلوچ ابید کسی دیما اوشتگ ءَ چیئرمین وھدیکہ مھر زاد بلوچ ابید کسی دیما اوشتگ سیکریٹری جرنل گچین کنگ بیتگ۔”
چیئرمین ابرم بلوچ کَے اِنت؟
ابرم بلوچ بی ایس او آزاد ءِ ھشتمی چیئرمین اِنت، آئی ءَ وتی سیاسی زند ءِ بندات اسکول ءِ وھد ءَ ھپتمی مکتب ءَ چہ کُتگ بیتگ۔ اے ھما زمانگ بیتگ کہ وھدے بلوچستان ءَ پہ آجوئی ءَ پنچمی جُنز ءِ بندات بیتگ اَت ءُ اے سرجمیں بلوچستان ءَ سربیتگ اَت۔ ابرم بلوچ ءِ سیادی گوں بلوچستان ءِ یک انچیں دمگے ءَ اِنت، کہ سیاسی دروشم ءَ مدام دیما بیتگ، پمیشکا کسان سالی ءَ آئی ءَ جتائیں سیاسی گلانی دیوان، مراگش اور مچیانی تہ ءَ نندگ ءِ موہ رس اِتگ۔ چہ ھمد ءَ آئی ءِ بُنکی سیاسی زانگ بندات بیتگ۔
آئی ءَ دلجمیں وڑے ءَ بی ایس او آزاد ءِ پتر ءِ سر ءَ سیاسی کارانی بندات ھما وھد ءَ کُت، وھدیکہ سال 2008 ءَ گل وتی کونسل سیشن ءَ کنگ ءَ اَت۔ بلے اے وھد ءَ آ گل ءِ باسک نہ اَت، آ دیمی سال 2009 ءَ باسک بیت ءُ گل ءَ ھوار بیت۔ وتی جوانیں کرد ءِ سوب ءَ ھما سال ءَ بزاں دسمبر 2009 ءَ آ وتی بُنزہ ءِ ڈپٹی یونٹ سیکریٹری گچین بیت، ءُ کسانیں وھد ئِے تہ ءَ وتی بُنزہ ءِ بُنزہ سیکریٹری ھم گچین کنگ بیت۔
سال 2010 ءَ وھدیکہ آیانی ھنکین ھلاس کنگ ءُ آرگنائزنگ کمیٹی اڈ دیگ بوت گُڑا آ اولی رند ءَ زونل آرگنائزنگ کمیٹی ءِ باسک گچین بوت ءُ وھدے سال 2011 ءَ آئی ءَ نوک وتی میٹرک ھلاس کُتگ اَت، گُڑا آ وتی نوک اڈ بیتگیں ھنکین کابینہ ءِ باسک جوڑبیت۔
سال 2009 ءَ چہ بی ایس او آزاد ءِ سر ءَ پاکستانی کریک ڈاؤن بندات بیتگ اَت، گل ءِ وائس چیئرمین ذاکر مجید دزگیری ءَ پد بیگواہ کنگ بیتگ اَت، کہ داں انگت ءَ بیگواہ اِنت۔ آئی ءَ پد بی ایس او آزاد ءِ مزنیں کساسے ءَ رھشون ءُ باسک ھمروچی یے ھساب ءَ بیگواہ کنگ ءُ کُشگ ءِ شل بندات بیتگ اَت۔ مارچ 2013 ءَ بی ایس او آزاد یک بندش جتگیں گلے ءِ نامینگ بیت۔ چیئرمین ابرم بلوچ ءِ رد ءَ “ اے وھد بی ایس او آزاد ءِ ھاتر ءَ گران ءُ ترند بیتگ اَنت، بلے گل ءِ رھشونانی دور چاری، ھمرواجی ءُ جاورانی سرپدی ءَ گل ءُ باسکانی ھاٹیگانی تہ ءَ کمی آیگ ءَ اِشتگ۔ اے سیاسی وھد ءُ اے ترندیں جاور مئے دربرگ ءِ دروشم بیتگ اَنت، کہ ایشاں ماراں ھمک گرانیں جاورانی دیمپانی کنگ ءِ ھاٹیگ داتگ ءُ منی راستیں سیاسی سوجکاری ھمے گرانیں جاوراں کُتگ۔”
پاکستانی گلانی نیمگ ءَ بی ایس آزاد ءِ سر ءَ برجاھیں زوراکی ءِ سوب ءَ بی ایس او آزاد ءَ نوکیں جاورانی ھساب ءَ وت ءَ مٹ کُتگ ءُ سرجماں وتی دروشم مٹینتگ ءُ 2011 ءِ نیام ءَ یک نوکیں دروشمے “سیل سسٹم” ءِ رد ءَ نوکیں وڑے ءَ گل ءَ دیم برگ بندات کُتگ۔ نوکیں دروشم ءِ رد ءَ ابرم بلوچ زونل سیل ءِ آرگنائزر گچین کنگ بوت۔
آئی ءَ پد آ داں ھشت سالاں بی ایس او آزاد ءِ جتائیں بنجاھی اگدوھانی سر ءَ زمہ واری پیلو کنگ ءَ بیتگ ءُ ھمے سال 2020 ءَ گل ءِ بیست ءُ دومی کونسل سیشن ءَ ابرم بلوچ بی ایس او آزاد ءِ نوکیں چیئرمین گچین کنگ بیت۔
چیئرمین ابرم بلوچ ءَ گوں نیاد:
ابرم بلوچ وتی راستیں نام ءَ رسانک ءِ تہ ءَ پدر نہ کنت، ءُ آئی ءِ پجار نامگ ءَ چہ ھم انچیں اھوال دیر کنگ بیتگ اَنت، کہ چہ آیاں آئی ءِ پجار زانگ بہ بیت۔ دی بلوچستان پوسٹ ءَ جتائیں جاہ ءُ مردماں گوں یکشلیں جھداں پد گوں آئی ءَ اھوال کُت ءُ ناشناسیں جاگھے ءَ گوں آئی ءَ نیاد کُتگ، کہ اود ءَ آئی ءَ اکس کَشگ ءَ مکن کُتگ ءُ سرجمیں گُلگِدار ءِ نیام ءَ آئی ءَ دبکو دیما بیتگ۔ سوب جُست کنگ ءِ سر ءَ آئی ءَ پسہ دات کہ اے ماسک چہ کرونا ءَ رکگ ءَ گیشتر پاکستانی لشکریاں چہ رکگ ءِ ھاتر ءَ اِنت۔ آئی ءَ درور دیان ءَ گُشت کہ آئی ءِ گل ءِ پیسرگیں سروک (چیئرمین) زاھد بلوچ ءَ بی بی سی ءَ یک گُلگِدارے داتگ اَت، کہ آئی ءِ تہ ءَ آئی ءَ وتی دیم چیر نہ داتگ اَت، اے گُلگِدار ءِ لھتے ھپتگ ءَ پد آ لشکر ءَ چِست کُت، شش سال سرجم بیگ ءَ پد ھم داں مروچی بیگواہ اِنت۔ ابید اِشی ءَ کہ آئی ءَ وتی گُلگِدار ءَ ساپیں لبزانی تہ ءَ گُشتگ اَت کہ آئی ءِ گل پُر ایمیں جھد ءِ سر ءَ باور دار ایت ءُ تھنا یک وانندھیں گلے۔
جُست ءُ پَسّو
دی بلوچستان پوسٹ:
 درستاں پیسر ما شمارا بی ایس او آزاد ءِ نوکتریں چیئرمین گچین بیگ ءِ سر ءَ مرادباتی گوش ایں ءُ گل ءِ نیمگ ءَ شمئے منتواریں کہ شما مئے گون ءَ گپ جنگ ءِ ھاتر ءَ ھو کُتگ۔
ابرم بلوچ
: دی بلوچستان پوسٹ رسانک نیٹورک ءِ منتوار کہ مئے لیکہ ءُ گپانی گوشدارگ ءَ اتکگ اَنت۔
‏‎
دی بلوچستان پوسٹ:
 گوستگیں یک دھکے ءَ چی گیشتر وھد ءَ گندگ ءَ پیداک اِنت کہ بی ایس او آزاد ءِ بگیری ءَ پاکستانی ترندی ءُ زوراکی گوں ترندی ءَ برجاہ اِنت ءُ مارچ 2013 ءَ گل کانودی رد ءَ بندش ءِ ھم آماچ اِنت۔ چُشیں جاورانی تہ ءَ جمھوری روایاتانی برجم دارگ یک گلے ءِ ھاتر ءَ داں کجام ھد ءَ گران بیت؟ کونسل سیشن ءِ برجم دارگ ءِ وھد ءَ شمارا چونیں جیڑھانی دیمپانی بیتگ ؟
‏‎
ابرم بلوچ:
 بوت کنت آ نگیگیں جاوراں اد ءَ لبزانی تہ ءَ درشان کنگ ممکن مہ بیت کہ آیانی دیمپانی مارا کونسل سیشن ءِ برجم دارگ وھد ءَ کنگ کپتگ۔ بلوچستان سرجمی ءَ یک جنگ زدگیں دمگی ءَ مٹ بیتگ۔ اد ءَ کجام ھم کسانیں سیاسی کار آجوئی پیماں اڈ دیگ بیت نہ کنت۔ چُشیں جاورھالانی تہ ءَ کونسل سیشن پیمیں گل ءِ مزنیں دیوان ئِے اڈ دیگ مئے ھاتر ءَ سک گران بیتگ، بلے مئے گل ءِ پگری جھدکارانی شپ ءُ روچی یے جھد ءُ کوشست کُتگ ءُ چُشیں سکیں نگیگیں جاواراں چہ گوستگ ءُ کونسل سیشن ءِ برجم دارگ سرجم کُتگ۔
اے گپ ناں تھنا اے ترندیں جاوروانی تہ ءَ بی ایس او آزاد ءِ تہ ءَ مھکمیں جمھوری گلانی پدراھی ءَ کنت، بلکیں درستاں گیشتر گل ءُ لیکہ ءَ گوں مئے پگری جھدکارانی مھکمیں کمٹمنٹ ءِ ھم درشان اِنت۔ ھمے مھکمیں گلی رھبندی پتر ءُ پگری کمٹمنٹ بنجاھی سوب اَنت کہ یک ڈیھے ءِ سرجمیں مشینری گل ءِ ھلاپ ءَ کارمرز بیگ ءَ پد ھم بی ایس او آزاد مروچی وتی جاگہ ءَ مھکمی ءَ گوں برجاہ اِنت۔
دی بلوچستان پوسٹ:
 بی ایس او آزاد دگہ بلوچ وانندہ گلاں چہ چوں جتا اِنت؟
‏‎
ابرم بلوچ:
 بی ایس او وتی 53 سالاں چہ گیشتر نبشتگیں گوستانک جتائیں چِست ءُ ایراں چہ گوستگ۔ بی ایس او ءَ کدی راجی آجوئی ءِ لیکہ دیما بُرتگ، گُڑا کدی اُستانی وتواکی ءِ پیمیں دروگیں اوگامانی پُشت ءَ ھم شُتگ، ساھل ءُ وسائل ءُ دگہ کسانیں اگاں رُنگ راھاں بروکیں بنگپانی گم بی ایس او ءِ مساپری یے بھر بیتگ اَنت۔ بی ایس او ءِ ھمک نوک گچین بیتگیں چیئرمین ءَ بی ایس او ءِ دیما وتی نام پر کُتگ بی ایس او ءِ مراگشاں اگاں لوٹانی تہ ءَ بدلی آران کُتگ۔ وھدیکہ جتائیں وھداں بی ایس او بازیں ٹولی ءُ گلاں چہ ھم سانمند بیتگ۔ بلے 2002 ءَ وھدے بی ایس او ءِ لیکھی سنگتاں اے پیسلہ کُت کہ بلوچ نودربر کسانیں اوگام ءُ پارلیمانی گلانی سانمندی ءَ چہ آزاد کنگ، بی ایس او ءَ آئی ءِ راستیں گزرانی نیمگ ءَ برگ لوٹ ایت گُڑا آ سنگتاں بی ایس او آزاد ءَ بُنھشت ایر کُت۔
مروچی دو دھک گوزتگ، مروچی من اے کاروان ءِ ھشتمی چیئرمیناں بلے بی ایس او آزاد داں مروچی ناں وتی راستیں ءُ بُنکی لوٹ گزراں چہ پد کنزیتگ ءُ ناں کہ کجام کابینہ ءُ چیئرمین ءِ بدل بیگ ءَ گوں بی ایس او آزاد ءِ راستیں لوٹانی تہ ءَ بدلی اتکگ۔ اِشی بُنکی سوب بی ایس او آزاد ءِ لیکھی رد ءَ یک پدرائیں راہ ئِے گچین اِنت۔
 بی ایس او آزاد اے ھاتر ءَ چہ دگہ وانندہ گلاں جتا اِنت کہ بی ایس او آزاد وتی لوٹ، لیکہ ءُ مراگشانی تہ ءَ سرجم ءَ پدرائیں وژن ءِ دار ایت۔ بی ایس او آزاد بلوچ نودربراں دروگیں اوگام ءُ سبزیں باگانی دروگانی تہ ءَ ایر کنگ ءَ ابید آیاں راستیں جیڑھانی درگت ءَ سرپدی دنت ءُ راجی سنچ، راستیں راجدپتر ءَ زانگ ءُ راجی گلامی ءِ ھلاپ ءَ جھد کنگ ءِ ھاتر ءَ نودربراں یک مھکمیں پتر دنت۔
دی بلوچستان پوسٹ:
 بی ایس او آزاد ءِ باسک بیگ ءِ سر ءَ یک نودربرے ءَ چوں ایندگہ وانندہ گلانی پیم ءَ پھازگی نہ رس ایت بلکیں آ گیشتر نگیگیانی آماچ بیت، چُشیں جاورانی تہ ءَ کجام ھم نودربر پرچا بی ایس او آزاد ءِ گچین ءَ بہ کنت؟
ابرم بلوچ:
 اے گپ گوں اے شئے ءَ کار داریت کہ شما پھازگ ءِ درشانی ءَ چون کن اِت؟ ما سرپد بئیں کہ بی ایس او آزاد یکیں گل اِنت کہ بلوچ نودربراں پھازگ ءَ اِنت۔ اگاں رکگ ءَ شمئے بزانت روایتی ھاسٹل ءِ کوٹی، استاداں بیھار دیگ ءُ چکاساں پاس کنائینگ، آپ، دگ، نالی وڑیں رکینگ اِنت گُڑا بلکیں مئے ھبناکی ءُ دل گوشی دوئیں چُشیں رکینگی ءِ سر ءَ نہ اِنت بلے ما پہ پھر گُشت کن ایں کہ بی ایس او آزاد بلوچ نودربرانی پگری پھازوک اِنت، بی ایس او آزاد نودربرانی تہ ءَ راجی آجوئی ءُ دیمروئی ءِ لیکہ ءَ پھازگ ءَ اِنت، ما نودربرانی جزباتی سیادیانی پھازگ ءَ کن ایں ءُ آیاں کجام ھم مردم ءُ رھشون ءِ جند ءِ پائدگانی ھاتر ءَ کارمرز بیگ ءَ نیل اِنت، بی ایس او آزاد پگری زوراکی، نوک آبادکاریں وانگ ءِ ھرابیں سان ءَ چہ نودربراں رکین اِیت، آھانی تہ ءَ راجی ءُ ایراد گری ءِ سنچ ودی کنت۔ درستاں گیشتر بی ایس او آزاد راجی باندات ءُ پدریچانی پھازوک ءِ کرد ءَ پیلو کنگ ءَ اِنت۔
اے گپ ھم یات کنگ لوٹ ایت کہ مرچیگیں بلوچ نودربر جنگ ءِ زمانگ ءِ نسل اِنت۔ ایشانی ردوم جنگ ءِ اھد ءَ بیتگ۔ مروچی راجی جُنز، نودربرانی وت سوج کاری ءَ کنگ ءَ اِنت۔ اے جاورانی تہ ءَ بلوچ ورنایانی ھاتر ءَ پاکستانی زوراکی ءُ تُرس بے مانا بیتگ اَنت۔ مرچیگیں بلوچ نودربر زوریں بیگواھی، ژانگولیں جون، لوگانی ماندارگ، جنین ءُ چکانی کم شرپی، کم لبزانی تہ ءَ زلم ءُ زوراکی ءِ ھمک دیم گوں وتی چماں دستگ اِش۔ بلوچ نودربرانی انیگیں نسل گیشتر سنچ دار ایت، پمیشکا اے پدریچ کسانیں اوگام ءُ دروگیں واباں گوں ریپینگ بیت نہ کن اَنت۔ ‎
اے نسل وتی راستیں جھد ءُ گل ءِ گچین کنگ ء پجار ءَ زانت۔ پمیشکا مرچیگیں بلوچ نودربراں کجام ھم پیمیں زلم ءُ زوراکی ءُپاکستانی تُرس بی ایس او آزاد ءَ ھوار بیگ ءَ داشت کنگ ءَ نہ اِنت۔
دی بلوچستان پوسٹ:
 اے وھد ءَ بی ایس او بندش جنگ بیتگ، بازیں جھدکار ءُ رھشون بیگواہ اَنت، بازیں کُشگ بیتگ اَنت۔ پشت کپتگیں گل ءَ گوستگیں یک دھکے ءَ چہ چیروکائی کار کنگ کپگ ءَ اِنت، وانگی ادارھاں چہ دور، نودربراں چہ دور، چی بی ایس او آزاد راستی ءَ انگت یک وانندہ گل اِنت؟ یا شمے کِرا نودربراں داں وتی کلوہ سر کنگ ءِ انچیں راھبند ءُ وڑ ءُ پیم ھست؟
ابرم بلوچ:
 کجام ھم سیاسی گل ءُ زرمبش ءَ پروشگ ءُ دور دیگ ءِ جھد ھما وھد ءَ بیت، وھدیکہ آئی ءِ لیکہ راستیں پیماں بدلی آرگ ءَ بہ بیت ءُ آئی ءِ وڑ ءُ پیم کاراں چہ زوراک، زور گِپت اگاں آمریں تاکت بیم آیگ بندات بہ بیت، بے بزانت ءُ بے پائدگ سیاسی گپانی سر ءَ کس لٹ نہ گوار ایت۔ بی ایس او آزاد اگاں چیر اِنت ءُ زاھری ءَ گراؤنڈ ءِ سر ءَ اتک نہ کنت، آئی ءِ سوب مئے نالائکی ناں بلکیں آئی ءِ سوب مئے سیاسی پیم ءَ سان زیرگ اِنت، ورنایانی سر ءَ مھکمیں سان دارگ ءُ بدلی آرگ ءِ وس دارگ اِنت۔ ءُ دانکہ مئے گل ءِ لیکہ ءُ مراگش ءِ تہ ءَ اے لائکی ھست بنت اِنت، بی ایس او آزاد ایندگہ وانندہ گلانی پیم ءَ روایتی سیاسی پِڑ ءَ ایر کپت نہ کنت، وھدیکہ ما وتی سانمندی گار کُت گُڑا ما ھم سرزاھری ءَ وانگی ادارگانی تہ ءَ ھما درستیں کاراں کُت کن ایں، کہ درزنانی ھساب ءَ گیر سانمندیں وانندہ گل پیسر ءَ چہ گوں آجوئی ءَ کنگ ءَ اَنت۔
سرجمیں جھان ءَ آشوب ءُ جنگانی زمانگ ءِ گیشتر وانند گل ھمے پیمیں نگیگیں ءُ ترندیں جاوراں چہ گوستگ اَنت۔ بلے یک آشوبی لیکھ ئِے ءُ پھکیں لوٹ ئِے بیگ پہ کجام ھم گل ءِ مھکم ءُ سوبمند بیگ ءِ منانک اَنت ۔
مروچی سرجمیں پاکستانی زوراکیاں پد ھم بی ایس او آزاد بلوچستان ءُ پاکستان ءِ گیشتریں وانگی ادارگانی تہ ءَ نودربرانی نیام ءَ اَنت۔ یک سرجمیں وانندہ گلے ءِ دروشم ءَ بی ایس او آزاد وانگی ادارگانی تہ ءَ نودربرانی زانشتی سنچ ءَ ھم کنگ ءَ اِنت دومی نیمگ ءَ نودربراں چہ دروگیں اوگاماں دیر دارگ ءِ ھاتر ءَ یک مھکمیں پتر ءِ ھم دیگ ءَ اِنت۔
بلے ھو مروچی گل گوست ءِ پُرسودگیں روایاتاں ابید آشوبی رھبند ءُ وڑ ءُ پیمانی سر ءَ وتی مراگش ءُ پالیسیانی اڈ کنگ ءَ اِنت ءُ آیانی سر ءَ گامگیج زورگ ءِ سر ءَ زور دیگ ءَ اِنت۔
دی بلوچستان پوسٹ:
 شمئے گل ءِ سر ءَ پاکستانی گلانی نیمگ ءَ اے بھتام جنگ بیتگ کہ شما یک وانندہ گلے نہ اِت بلکیں آجوئی لوٹوکیں سلاھبندیں گلانی آسراتی دیوک بلکیں آھانی بھر اِت، اے بھتامانی تہ ءَ چی کد ءَ راستی ھست؟
‏‎
ابرم بلوچ:
 اگاں چُشیں ھبر اِنت گُڑا مئے رھشون ءُ جھدکاراں وانگجاھاں ءُ ھاسٹلاں چہ پرچا دزگیری ءَ پد بیگواہ کنگ بیگ ءَ اَنت ءُ چہ کوہ ءَ ناں؟ گوستگیں یک دھک ءَ مئے گل سرجمی ءَ پاکستانی زلم ءُ زوراکیانی آماچ اِنت۔ راستی ایش اِنت کہ جھان ءِ دیما ھستاں وتی اے زلم ءُ زوراکیانی پُشدر ءَ یک سوب ءِ پیش دارگ ءِ ھاتر ءَ مدام چُشیں بھتام جنگ بیت۔
 بلوچستان ءِ لس نودربراں بہ گر ھمک زانتکاریں مردم ھم اے راستی ءَ نوں زان اَنت کہ اے بھتامانی گوں راستی ءَ ھچ نزیکی نیست۔
‏‎
بی ایس او آزاد یک پُرایمنیں آجوئی لوٹوکیں وانندہ گل اِنت، کہ وانگجاھانی تہ ءَ نودربرانی وانگ ءُ زانگ ءُ نودربرانی زانشتی کارانی نیمگ ءَ برگ ءِ ھاتر ءَ جھد کنگ ءَ اِنت۔ آجوئی ءِ ھاتر ءَ پُر ایمنیں جھد کنگ ھمک مردم ءِ بُنکی سیاسی ءُ انسانی ھَک اِنت۔ مھتریں جھانانی راج اِشی ءَ سرجم ءَ ھک ءَ دے اَنت، اِشی ءَ ناشرکاری ءُ جرمکاری ءَ گوں ھوار نہ کن اَنت، اے ھیالانی درشانی ءِ آجوئی اِنت۔ اسکاٹلینڈ ءُ کٹالونیا ھمے دھک ءِ پدراھیں درور اَنت۔
دی بلوچستان پوسٹ:
 گل ءِ نوکیں چیئرمین ءِ ھساب ءَ، تو گل ءَ کجام نوکتریں بالاداں سر کنگ لوٹ ءِ ءُ کجام نوکیں پالیسیاں آرگ لوٹ ءِ، یا اگاں شما گوست ءِ کاراں چہ دلجم اِت؟
ابرم بلوچ:
 آشوبی جھدانی تہ ءَ آشوبی جھدکار وتی گل ءِ ھمک پالیسی اگاں سیاسی مراگشاں چہ سرجمیں پیم ءَ دلجم بیگ ءَ ابید مدام گل ءِ پالیسی ءُ مراگشاں سر ءَ جیڑگ ءُ پگر کن اَنت۔ آیانی سر ءَ سیاسی دیوان کن اَنت، گپ کن اَنت دانکہ گیش ءَ گیش نوکتریں مھکمیں وڑ ءُ پیمانی کارمرز کنگ ءَ گوں جھد کنگ ءَ گوں وتی لوٹ پچ گرگ بہ بنت ءُ وھد ءُ جاورانی دروشم وتی راھبندانی دروشم ٹھینگ بہ بیت۔‎
‏‎وتی لوٹ ءُ گزرانی پچگرگ ءِ ھاتر ءَ آشوبی گل وھد ءُ جاورانی ھساب ءَ وتی پالیسیانی تہ ءَ بدلی کاران بنت۔ ما ھم ھمے آشوبی رھبندانی سر ءَ کاربند اِت۔ مئے گل نزوریانی سر ءَ جیڑگ ءُ سوڑگ کنگ ءَ گوں ھر وھد ءَ وتی دیوانانی تہ ءَ ایشانی سر ءَ گپ کنگ بیت دانکہ وتی پالیسی ءُ مراگشانی تہ ءَ المی ءُ بُنکی بدلی آرگ ءَ گوں گیش ءَ چہ گیش مھکمیں پیماں جھد بہ کن ایں۔
نوکتریں چیئرمین ءِ پیم ءَ من ھم ھمے شون داتگیں آشوبی درسانی ءُ وڑ ءُ پیمانی سر ءَ جُنزگ ءِ منوک ءُ بندوک اَنت۔ وھد ءُ جاورانی رد ءَ کدی ھم مارا وڑ ءُ پیمانی تہ ءَ بدلی آرگ ءِ اژدری مار اِت، گُڑا نامینتگیں ادارگ ءُ گچین کُتگیں راھبندانی رد ءَ ایشانی سر ءَ گپ تران ءُ اھوال بنت۔
دی بلوچستان پوسٹ:
 بلوچ نودربر ھمک لھتے روچاں پد زھرشانی، روانک، شُد کُشیں ھڑتال، لانگ مارچ کنگ ءَ گندگ بنت۔ دمگ ءَ دگہ راجانی ھساب ءَ بلوچ نودربر گیشتر زھرشانی کنگ ءَ گندگ بنت، اِشی ءِ سوب چی اَنت؟
‏‎
ابرم بلوچ:
 بلوچ نودربرانی جیڑہ دگہ راجانی نودربراں چہ سک باز اَنت۔ پمیشکا بلوچ نودربر ھمک دومی روچ ءَ وتی وانگی ھکانی ھاتر ءَ زھرشانی کنگ ءَ گندگ بنت۔ بلوچستان ءِ گیشتریں ھنکین بُنکی وانگی ادارگاں چہ زبر اَنت۔ دومی نیمگ ءَ ھما لھتے وانگجاہ کہ ھست اَنت ، آ ھم پاکستان ءِ دگہ دمگانی وانگجاھانی ھساب سک باز پدمنتگ اَنت، ءُ ھزاراں جیڑھانی آماچ اَنت وھدیکہ ھما بلوچ نودربر کہ چہ بلوچستان ءَ ڈن پاکستان ءِ جتائیں دمگانی تہ ءَ وانگ ءَ رؤ اَنت گُڑا اود ءَ ھم آیاں بازیں جیڑھانی دیمپانی کنگ کپ اِیت۔
دومی نیمگ ءَ اے ھم یک راستی اِنت کہ بلوچ نودربر اے دمگ ءِ دگہ راجاں چہ گیشتر سیاسی سنچ دار اَنت، بلوچ نودربر وتی ھکاں چہ آشنا اَنت ءُ زورگری ءَ نہ سگ اَنت، اِشی ءَ ھوار ھوار وھدیکہ یک بلوچ نودربرے کجام ھم مزنیں وانگجاھانی ءَ سر بیت گُڑا آ تھنا وتی جند ءِ باندات ءِ باروا ناں جیڑ ایت بلکیں وتی راجے دگہ نودربرانی جاورھالانی سرپدی دارگ ءِ سوب ءَ آیانی وانگی ھکانی پھازگ ءَ ھم وتی ڈُبہ لیک ایت۔ ھمے راجی ءُ سیاسی سنچ ھم یک سوب اِنت کہ بلوچ نودربر توری کجا ھم وانگ ءَ بہ بنت، آ یک پیمیں جھد ءَ گوں ھوار بنت اگاں زھرشانی کنگ ءَ گندگ بنت۔
‏‎
دی بلوچستان پوسٹ:
 گوشگ بیت کہ 2006 ءَ بی ایس او آزاد ءَ آجوئی ءَ ، ابید پارلیمانی سیاست ءُ آجوئیں بستار ءِ اوگام دیگ ءَ گوں داں پنچ سالاں بلوچ نودربرانی تہ ءَ پہ وت ءَ مزنیں نامے کَٹ اِتگ اَت، بلے نی اے اوگام گْوش ئے ارزشت ءُ کوھن بیتگ اَنت، نی نودربراں اے اوگام ءُ لوٹاں گوں ھچ ھبناکی پشت نہ کپتگ، پمیشکا پاکستانی زوراکیاں چہ گیشتر بی ایس او آزاد ءَ اے شئے ءَ تاوان داتگ، اِشی ءِ تہ ءَ چی کد ءَ راستی ھست؟
‏‎
ابرم بلوچ:
 اِشی ءِ تہ ءَ ھچ راستی نیست، گوستگیں یک دھک ءَ چہ بی ایس او آزاد درستاں گیشتر پاکستانی زوراکیانی آماچ بیتگ، بلے مروچی ھم وت گلائی اگاں پیش دارگی ٹاھانی ما سرجم ءَ گوں منانک ءُ راستی ءِ بنیات ءَ اے گپ ءَ گْوش ایں کہ بی ایس او آزاد مروچی ھم بلوچستان ءِ درستاں مستریں ءُ نامداریں وانندہ گل اِنت۔ مروچی ھم نودربر مزنیں کساسے ءَ بی ایس او آزاد ءِ باسک بیگ ءَ اَنت۔
اگاں بی ایس او آزاد ءِ سیاسی مراگشاں بے ارزشت ءُ کوھن بہ بیت اِنت گُڑا مروچی بی ایس او آزاد اے کد ءَ نودربرانی تہ ءَ نامدار نہ بیتگ اَت ءُ ناں کہ چُشیں مزنیں کساسے ءَ نودربر بی ایس او آزاد ءِ کاروان ءَ ھوار بیتگ اِت اَنت۔
اگاں بی ایس او آزاد ءِ سیاسی مراگشاں بے ارزشت ءُ کوھن بہ بیت ایں گُڑا چُشیں مزنیں، ترندیں ءُ دراجیں وھدی ءَ داں جنزوکیں پاکستانی زوراکی ءَ بی ایس او آزاد ھلاس کُتگ اَت، بلے اے مئے سیاسی مراگش ءُ آشوبی پگر ءِ بَرورد اِنت کہ بی ایس او آزاد مروچی ھم بلوچ نودربرانی ھاتر ءَ درستاں گیشتر من اِتگیں نودربر گل اِنت۔
دومی گپ ایش اِنت کہ راجی آجوئی ءُ ابید پارلیمانی سیاست ءِ لیکہ بی ایس او آزاد ءِ ودی کُتگیں نہ اِنت بلکیں اے بلوچ راجے سیاسی پگر اِنت کہ اِش گلامی ءُ زورگیری ءِ لاپ ءَ چہ ودی بیتگ، ءُ گوستگیں ھپتاد سالاں چہ جتائیں بلوچ گل اے لیکہ ءِ سر ءَ جتائیں دروشم ءُ ناماں گوں کار کنگ ءَ بیتگ اَنت۔ اے لیکہ داں ھما وھد ءَ بیت، دانکہ راجی گلامی ءُ زورگیری برجاہ اِنت۔ بی ایس او آزاد ءَ ھمے راجی پگر بلوچ نودربرانی تہ ءَ زندگ کُتگ ءُ اے راجی لیکہ ءِ سر ءَ وانندہ گل یے دروشم ءَ وتی وڑ ءُ پیمانی سر ءَ جُنزان اِنت۔ اے راجی پگر اے لوٹ آجوئی ءِ گرگ ءَ پد کوھن بیت کنت، چہ آئی ءَ پیسر ناں۔
‏‎ 
دی بلوچستان پوسٹ:
 کجام سوب اِنت کہ شما اِشی ءَ کونسل سیشن ءِ نام دے اِت ءُ گچین کاریانی روچ ھم ایر کن اِت بلے گوستگیں چار کونسل سیشن ءَ شمئے گل ءِ درستیں اگدہ دار ابید دیم ءِ اوشتوکیں مردم ءَ کَٹ اَنت ءُ دیما کاینت؟
ابرم بلوچ:
 ما دلجمیں پیم ءَ گل ءِ رھبند ءِ رد ءَ جمھوری وڑ ءُ پیم ءَ گل ءِ کونسل ایش ءَ برجم داریں۔ کہ اود ءَ مئے گل ءِ ھمک کونسلر ءَ سرجمیں ھک دیگ بنت ءُ ھمک کونسلر سرجم ءَ واکدار گون بنت۔ مرچیگیں بلوچستان ءِ سیاسی جاورھال ءِ تہ ءَ ھما گل ھم دو سال ءِ تہ ءَ کونسل سیشن ءَ داشت نہ کن اَنت، کہ آیاں جیڑھانی دیمپانی نیست۔ وھدیکہ بی ایس او آزاد سرجم پاکستانی زوراکیانی آماچ اِنت آئی ءِ ابید ھم جمھوری روایتاں زندگ دار اَنت ءَ ھمک دو سال ءَ پد گل ءِ رھبند ءِ رد ءَ کونسل سیشن ابید دیری برجم دارگ بیت۔
پشکپت گپ ابید ء دیم ءِ اوشتوکیں مردم ءِ گچین بیگ، گُڑا ما پہ پھر گُشت کن ایں کہ بی ایس او آزاد ءَ گوست ءِ بازیں بے ارزشتیں سیاسی روایات ھلاس کُتگ اَنت۔ گوست ءِ گیشتریں کونسل سیشنانی تہ ءَ گل پہ اگدھانی ھاتر ءَ دو ٹکر کنگ بیتگ اَنت یا اگاں اگدھانی ھاتر ءَ پیش دارگی (نمائشی) سیاست کنگ بیتگ۔ بی ایس او ءِ ھمک کونسل سیشن ءِ بزانت جنگ ءُ چوپ ءُ یک نوکیں ونڈے ودی بیگ بیتگ، مرچی کونسل سیشن ءِ اگدھانی ھاتر ءَ جنگ ءُ چوپ اگاں پرشت ءُ پروش ءَ ابید راجی پالیسی اڈ دیوکیں مزنیں گل ءِ بستار ءَ وتی کرد ءَ پیلو کنگ ءَ اِنت۔
بلے اِشی ءِ ھچ وڑ ءَ بزانت اے نہ اِنت کہ بی ایس او آزاد ءَ جمھوری وڑ ھلاس کُتگ اَنت، بلکیں مروچی ھم کونسل سیشن ءِ رھبند ءِ رد ءَ برجم داشتگ اَنت ءُ ھمک اگدہ ءِ سر ءَ ھمک کونسلر اوشتگ ءِ یک کچے ءَ ھَک بیت۔ کونسل سیشن ءَ گچین کاری کمیشن گچین کنگ بیت۔ گچین کاری کمیشن آجوئیں پیم ءَ گچین کاریاں برجم دار ایت، کہ اود ءَ ھمک کونسلر ءَ ھک بیت کہ کجام ھم اگدہ ءِ ھاتر ءَ وتی کاگد ءَ جم دات کنت۔ ھمک کونسل سیشن ءِ نیام ءَ یک اگدھ ئِے سر ءَ یک ءَ چہ گیشتر کاگد پُر کنگ بیت۔ بازیں وھداں گل ءِ سنگت وت ماں وت سیاسی اھوال کن اَنت، گُڑا یک سنگتے دومی سنگت ءِ ھک ءَ پُشت کنز ایت، دانکہ گوست ءِ روایات پد ءَ دیما آرگ مہ بنت وھدیکہ باز وھد ءَ اگدھانی سر ءَ سنگتانی نیام ءَ اوشتوک ھم بنت، کہ پلگاریں وڑ ءُ پیم برجم بیت۔ پرچا اے سرجمیں کار پاک اِنت ءُ ابید جنگ ءُ چوپ ءَ بیت گُڑا پمیشکا اِشی ءِ درگت ءَ گپ باز کم چہ گل ءَ ڈن در کپ اَنت۔
ما سرپد بئیں اے بی ایس او آزاد ءِ سنگتانی سیاسی سنچ ءُ مزنی اِنت کہ آ بلوچ نودربر سیاست ءِ تہ ءَ گوستگیں روایات ھلاس کُتگ اَنت ءُ نوکتریں جمھوری وڑ ءُ پیمانی بنھشت ایر کُتگ اَنت۔
گُڈی گال:
چیئرمین ابرم بلوچ ءَ گوں دلجمیں دیوان ءَ پد وھدے ما آئی ءَ جُست کُت کہ اگاں آ پہ درستیں بلوچ نودربراں یک کلوھے دیگ لوٹ ایت گُڑا آ چی گُشگ لوٹ ایت؟ گُڑا آئی ءَ دیوان ءِ ھلاسی ءَ گوں اے لبز ءَ گوں کُت “من بلوچ نودربراں تھنا اینچو گْوشگ لوٹ آں کہ انیگیں پدریچ، کہ جنگ ءُ جُنز ءِ بُرزی ءِ وھد ءَ ودی بیتگ اَنت، اے جنگ ءِ نیام ءَ اشان ردوم زرتگ، اے پدریچ اے راج دپتر ءِ یک انچیں اھدے ءِ پدریچ اِنت، کہ اِشی ءِ زندمان ءِ نیام ءَ اے راجے باندات ءِ پیسلہ بیگی اِنت کہ مئے باندات ننگ، شرپ ءُ آجوئی بیت یا اگاں کمتری ءِ تہ ءَ مٹ بیگ ءُ مدامی گلامی۔ اے زمینے ءُ اے آشوب ءِ شرپ شمارا ایر کنگی اِنت۔ اگاں مرچی شما گوں اَے زمین ءَ، اے زرمبش ءَ چہ وت ءَ بے سما کُت، گو راجدپتر ءُ آیوکیں پدریچ شمارا کدی پھل نہ کن اَنت۔”
Previous article
اوستہ مھمد: گیرت ءِ نام ءَ زالبولے ءَ ھوار دو مردم کُشگ بیتگ اَنت
Next article
بلوچستان ءَ اکتوبر ءِ ماہ ءَ دگ ءِ وئیلاں یک سد ءُ بیست ءُ ھپت مردم بیران بوتگ ، وھدیکہ یک ھزار ءُ سَے سد ءُ ھشتاد ھشت مردم ٹپی بوتگ اَنت –
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ٹی بی پی ءِ دیوانے گوں ڈاکٹر ناگمانءَ
By
admin
May 16, 2020
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin
ڈاکٹر ناگمان 1974ءِ سالءَ بَلّ نِگورءِ یک میتگے گرمپُکیءَ ودی بیتگ۔ بُنگیجی وانگ ءِے چہ ھائی اسکول بل نگورءَ ونتگ۔ چہ ماڈل اسکول تربتءَ دہ ءُُ چہ عطاشاد ڈگری کالج تربتءَ ایف ایس سی کنگءَ رند بولان میڈیکل کالج کوئٹہءَ ایم بی بی ایس ءِے کتگ۔ چدءُُ پد آئیءَ بلوچستانءُُ عمانءِ اسپتالاں ڈاکٹرءِ بستارءَ کار کتگ۔
ناگمانءَ چہ اسکولءِ زمانگءَ بلوچی ءَ نبشتہ کنگ بنگیج کتگ۔آئیءِ آزمانکانی کتاب ”دارءِ اَپس“ءَ2004ءِ سالءَ دو داد (صوبائی ادبی ایوارڈ ءُُ وفاقی ادبی ایوارڈ) گپت کہ دو سالءَ پد بلوچستانءِ سرا لشکرکشیءُُ نواب اکبر بگٹیءِ شہید کنگءِ سرا آئیءَ پہ زھرشانی دوئیں داد پاکستانءِ سرکارءَ واتر کت انت۔
آزمانکاریءَ ابید ناگمانءَ نگدی نبشتانک ھم نبشتہ کتگ۔ آئیءِ لبزانکی نگدءِ کتاب ”نگدانک“ءُُ سیاسی نگدءِ سرا سئے کتابک ”بلوچ راجی جہد۔ راہ ءُُ منزل“، ”گواچِن“ءُُ ”راجی جہدءُُ زبان“ چاپ بیتگ انت۔
ایشیءَ ابید بلوچی گالءُُ گالبندانی بابتءَ آئیءِ دو کتاب ”بلوچی گال اَمبارءِ نوکاز“ ءُُ ”جُتگال“ ھم چاپ بیتگ اَنت۔
ناگمان چہ وانگءِ دورءَ گوں بلوچ سیاستءَ ھمگرنچ بیتگءُُ بی ایس اوءِ باسکے بیتگ۔ ھنیگیں وھدءَ آ وتی سیاسی لیکہانی سببءَ انگلستانءَ درانڈیھی زندے گوازینگا اِنت۔ دی بلوچستان پوسٹ بلوچی زبانءُُ لبزانکءِ بابتءَ چرائیءَ چیزے جست کتگ کہ شمئے ھزمتءَ پیش اَنت۔
دی بلوچستان پوسٹ: راجدپترءِ تہءَ بلوچی لبزانکءِ بندات کجام وھدءَ بیتگ؟ بزاں اولی بلوچی شائری، نبشتانک، کسہ، آزمانک یا کجام ھم لبزانکی موادے نبشتگی یا تواری دروشمءَ اتکگ؟
پسو: بلوچی لبزانکءِ بِندات ھما وھدءَ بیتگ کہ بلوچی زبانءِ جند دیما اتکگ۔ بلوچی سرزبانی لبزانک (oral literature) ءِ چیزے تہر چو کہ گیدی کسو، گیدی شئیر، سوت، زھیروک، بتل، چاچ۔۔ اے ہَنچو کوھن اَنت ہَنچو کہ بلوچی زبانءِ جند کوھن اِنت۔ بلے نبشتہءِ دروشمءَ باز رندءَ اتکگ اَنت چیا کہ نبشتہ رندا جوڑ بیتگ۔ زبانءُُ سرزبانی لبزانک باز پیسری چیز اَنت۔
بلوچی نبشتہءِ بندات منی ھیالءَ اول سرا انگریزانی دورءَ نوزدھمی کرنءَ بیتگ۔ ڈیمز (Mansel Longworth Dames) نامیں انگریزیں کواسےءَ اولی رندءَ 1891ءَ ماں رومن سیاھگءَ بلوچی کتابے چاپ کت کہ آ بلوچی زبانءِ بُنرھبند یا گرامرءِ بابتءَ ات۔ بیت کنت کہ چدءُُ پیسر ھم بلوچیءَ کسےءَ چیزے نبشتہ کتگ بلے کتاب چاپ کنوک ڈیمز بیتگ۔
توارءِ ریکارڈ کنگءِ مشین 1870ءَ رَند جوڑ بیتگ۔ بگندئے نوزدھمی کرنءِ گُڈسرا یا بیستمی کرنءِ بِنداتءَ بلوچی زبانءَ سوت یا گانا رِیلّءُُ نواراں ریکارڈ کنگ بیتگ اَنت بلے مزنیں کچےءَ 1950ءِ زمانگءَ ریڈیو اسٹیشن کراچیءَ بلوچی مراگشانی تالان کنگ شرو کت کہ آئیءِ تہا ھالاں ابید، گپءُُ ترانءُُ سازءُُ زیمرءِ بہر ھم ھوار اتنت۔
ٹی وی ءِ دور انگت رندترا اتک۔ بلوچی زبان ٹی وی ءِ تہا یا تامُری رنگءَ 1970ءَ رند اتکگ۔
دی بلوچستان پوسٹ: تو بلوچی زبانءِ سرا مزنیں مدتے بیت کہ کار کنگائے۔ تئی ھیالءَ بلوچی زبانءَ یک تچکیں سیاھگءُُ نبشتہ رھبندے نہ بیگءِ مستریں سَوَب کجام اِنت؟
پسو: ایشیءِ سَوَب باز اَنت۔ یکے زبانزانتانی کمی اِنت۔ زبانےءِ سیاھگءِ ءُُ نبشتہ رھبندءِ گِیشّینگءِ کارءَ ھما مردم کت کنت کہ آئیءَ زبانزانتی وَنتگءُُ دَربُرتگ۔بلوچیءَ شائرءُُ کلمکار باز اِنت بلے آ سیاھگءِ کاراں گِیشّینت نہ کننت۔ اے آھانی کار نہ اِنت۔ ھر مردءُُ کار۔ سیاھگءِ گِیشّینگ زبانزانتءِ کار اِنت۔
دومی سَوَب سرکاریءُُ سیاسی پشت پناھیءِ نہ بیگ اِنت۔ زبانءِ دیما برگءِ کاراں ادارہ کننت۔ ھما ادارہ کہ آھاں سرکارءِ سیاسیءُُ مالی کُمک گون بہ بیت۔سرکارءِ ھالءَ وَ تو سہی ئے۔ پاکستانءُُ ایرانءِ سرکار بلوچی زبانءِ کارانی ٹَہینگءِ ھاترا نہ گون بیتگ اَنت ءُُ ناں گون بنت۔ آوَ بلوچ زھگانءَ وتی زبانءَ وانینگءُُ رسانک یا میڈیاءَ بلوچی زبانءِ جائزیں ھکءِ دیگءَ جاڑی نہ اَنت۔ پاکستانءَ بلوچیءِ نام ”مقامی زبان“ اِنتءُُ ایران وَ بلوچی زبانءِ جندءَ نہ مَنّیت، گشیت پارسیءِ گالواریے۔ پاکستانءُُ ایران وَ بلوچیءِ بَدواہ اَنت۔ ایشانی دلءِ ھمیش اِنت کہ بلوچی زبان گار بہ بیت دانکہ بلوچ راجءِ ھستیءُُ پَجّار گار بہ بیت۔
دی بلوچستان پوسٹ: گوستگیں دھکءِ تہا ما دیستگ بازیں نوکیں سیاھگانی دیما آیگءُُ آیانی سرا کار کنگءِ گپ بیتگ ءُُ انگت بیگا اِنت۔ تئی ھیالءَ بلوچیءِ ھاترا شرتریں سیاھگ کجام بیت کنت یا تئی جند کجام سیاھگءَ گیشتر دوست داریت؟
پسو: بلوچی زبانءِ سرا کار کنوکیں درستیں زبانزانتاں ھمے گپ جتگ کہ پہ بلوچی زبانءَ عربی سیاھگءِ بدلءَ رومن سیاھگ شرتر اِنت۔ یکےءَ ھم نہ گشتگ کہ عربی بروبر اِنت۔ سید ھاشمیءَ ھم ناکامیں دلے عربی سیاھگ زرتگ بلے وتی کتاب ”بلوچی سیاھگءِ راست نِبیسّگ“ءِ تہا آ تچکا گوشیت:
”بلوچی زبان ماں اَربی سیاھگءَ ھجبرراست ءُُ تچک نِبیسّگءُُ وانگ نہ بیت۔“
ھمے کتابءِ تہا دیمترا سیدگوشیت:
”اگاں راستیں جستءَ بگرئے گڑاچہ کمیں راہءُُ رھبند جوڑ کنگءُُ مَٹّءُُ سَٹّءَ رند رومن سیاھگ پہ بلوچی زبانءَ درستاں جوان تِر اِنت۔“
اگاں ما دنیاءِ زبانانی سرا چمشانکے بہ دئیں گڑا گندیں کہ ھما زبان کہ آھاں اربی سیاھگ زُرتگ آ کمءُُ گیش 50 اَنتءُُ ھما یاں کہ رومن زرتگ آ کساس 550 اَنت۔
گپ پنجاہءُُ پَنچ سَدءِ نہ اِنت۔ اسل گپ ایش اِنت کہ اربی سیاھگ بلوچیءِ تواراں جوانیں وَڑےءَ گِیشّینت نہ کنت چیاکہ عربی سیاھگءِ کشّابی نشان کمتر اَنتءُُ بلوچیءِ کشّابی توار گیشتر اَنت۔ ھمے پیم اربی سیاھگءِ دگہ جنجالے ایش اِنت کہ دانکہ لبزاں سُرینوک یا اعراب یا زبرءُُ زیر ءُُ پیشءُُ ڈَکّ یا اوشتءِ نشانءَ مہ جنئے، واناک نہ بنت۔ مسال ء ھبرءَ بلوچی زبانءَ ”سرگ“ (س ر گ) شش لبز اِنت۔ اگاں عربی سیاھگءِ تہا تو اے ششیں لبزاں گِیشّینگ بہ لوٹئے گڑا ھر آبءِ سرا سُرینوک جنگ لوٹیت بلے رومنءَ اِنّاں۔ چو کہ:
) سَرَگ (سَر) sarag
) سِرَگ(سارت تَرّگ) sirag
) سُرَگ (جُنزگ) surag
) سَرّگ (ھرءِ ژانگگ) sarrag
) سِرّگ(سِٹّ کنگ) sirrag
) ُُ سُرّگ(گوات گرگ، زھر کنگ) surrag
اربی سیاھگءِ دگہ اَئیبے ایش اِنت کہ بلوچیءِ بُنگیجی اوشتیں آبانی توارءَ در کت نہ کنت۔ ایشیءِ سبب ایش اِنت کہ عربی زبانءَ ھر لَبزءِ اولی آبءَ زبر، زیر یا پیش پِر بیت بلے بلوچی چو نہ اِنت۔ بلوچیءَ چُشیں لَبز بے ھساب اِنت کہ آھانی اولی آبءَ زبر، زیر یا پیش ہچ پِر نیست۔ رومن سیاھگءَ چُشیں لبز ھچ جنجال نہ کننت۔ چوکہ:
) دَرد(تَورِشت) dard
) درد (ھَورءِ ترندءَ ایر دیگ) drad
یاکہ:
) گٗور (گٗوریں ماھیگ) gor
) گوَر (گٗودان) gwar
) گَور (گَور کنگ، ساٹگ) gaor
) گُورّ (گُورّءُُ گارءِ توار) goorr
بُرزءِ دَروَرءَ ما گندیں کہ اربی سیاھگءَ یکیں آب جاگہے کشّابےءُُ جاگہے جوانابے چو کہ گور (gor)ءِ تہا ”و“ کشّابے بلے گور (gwar)ءِ تہا جوانابے۔
اگاں بلوچی رومنءَ بہ بیت، نبشتہءِ اے رنگیں جنجال باز کمتر بنت ءُُ بلوچی واناک تِر بیت۔
دی بلوچستان پوسٹ: رومن بہ بیت یا کہ تازی ھمک سیاھگءِ تہا بازیں مانگیشتگیں جیڑہ ھست کہ لس مہلوک پہ ارزانی سرپد نہ بیت۔ تئی ھیالءَ بلوچ زبانزانت وھدے سیاھگ اگں نبشتہ رھبندانی سرا کار کننت لس مہلوکءِ سرپدی ءُ گوں وت نزیک کنگءِ چِہ کچءَ جھد کننت؟
پسو: پہ زبانےءَ سیاھگےءِ گچین کنگ تکنیکی کاریے ءُُ ایشیءِ گِیشّینگ زبانزانتءِ کار اِنت بلے اے چیزءِ ھیال ھم دارگی اِنت کہ گچین کرتگیں سیاھگ پہ لس مہلوکءَ واناک بہ بیت۔ مردم آئیءِ تہا نبشتہ کنگ ءَ جنجال مہ بنت۔ پَراھاں سیاھگءِ دَربَرگ گران مہ بیت۔
بلے اے گپ ھم ھست اِنت کہ لس مہلوکءَ بگر داں بلوچیءِ ندکاراں دَرا۔ ایشانی تہا گیشتر مردم اَنچیں اَنت کہ سیاھگءِ سرا گپ جنگ ءِ وھدءَ زبانءِ نپءُُ نُکسانءِ ھیالءَ نہ اَنت بلکیں وتی سیاسی یا دِینی وپاداریانی ھیالءَ اَنت۔ آ سیاھگءِ کارءَ برے گوں دِینّءَ ھور کننتءُُ برے گوں سیاستءَ۔ یکے گشیت رومن سیاھگ مارا چہ اسلامءَ دِیر بارت۔ دگرے گشیت مارا چہ ایرانءُُ اوگانستانءُُ عربستانءِ بلوچاں گستا کنت۔
اے دراہ بے بُنیں تُرس اَنت۔ عربی زبانءُُ سیاھگ چہ اسلامءَ پیسر اَنت۔ عربی سیاھگءِ زیرگ ناں کسےءَ مومن کنت ناں رومن کسےءَ کافر کنت۔
دگہ اُزرے اے ھم دیما آرگ بیت کہ عربیءِ جاگہءَ لاتینی سیاھگءِ زیرگ بلوچیءَ چہ ھمساھگیں زباناں سِندیت۔
اے ھم بے سَریں گپ یے چیا کہ سیاھگءِ گچین کنگءِ وھدءَ ھر کس وتی زبانءِ توارینکی رھبندءَ چاریت۔ کس ھمساھگیں زبانانی گومءَ جُڑگ یا سِدگءَ نہ چاریت۔ انڈیاءِ زباناں چمشانکے بہ دئے۔ چِینچو زبان اَنت کہ ھمساھگ اَنت بلے سیاھگ ھرکسی وتیگ اِنت۔ ھِندی دیوناگری سیاھگءَ اِنت۔ پَنجاپی گورمُکی ءَ اِنت۔ بنگالی دگہ سیاھگےءَ اِنت۔ ھمے پیم ملیباری، تامِل یا دگہ زبان اَنت۔ یکیں ملکءِ زبان اَنت بلے سیاھگ اِش یک نہ اِنت۔
منی سر پِر نہ بیت کہ بلوچیءِ سیاھگءِ گچین کنگءِ وھدءَ ھمساھگانی دلوشیءُُ دلرنجیءَ پرچا چارگ لوٹیت؟مئے ھمساھگیں زباناں زانا چہ شَرّیں کتگ پہ بلوچیءَ؟ مئے ھمساھگ اردو اِنت، فارسی اِنت، عربی اِنت، پنجاپی اِنت، پشتو اِنت، سندی اِنت۔ اے ھمساھگاں پہ بلوچی ءَ چِہ شَرّیں کتگ کہ ما آھانی سدگءَ دِلوارگ بہ بیں؟ اے ھما زبان اَنت کہ بلوچی زبانءَ تاوان دیگا اَنت، بلوچیءَ کم کمءَ وران اَنت۔ اگاں رومن سیاھگءِ زیرگءَ چوشیں ھمساھگے چہ ما سِدیت گُڑااے شریں گپے۔
اے اَجَکّہی گپے کہ ما سواسءِ زیرگءِ وھدءَ وتی پادانی ماپءَ چاریں بلے سیاھگءِ گچین کنگءِ وھدءَ زبانءِ ماپءَ نہ چاریں۔ مئے دلگوش برے گوں دِینّءَ اِنت، برے گوں سیاستءَ۔ اگاں ما ھَکءُُ دل وتی زبانءَ دوست داریں گُڑا بایدیں سیاھگءِ گچین کنگءِ وھدءَ وتی زبانءِ نپءُُ نُکسءَ بچاریں۔
جست: بلوچیءِ زبانزانت مروچی ٹولیانی تہا شِنگ اَنت یک نیمگے سید رھبندءِ منوگر اَنتءُُ دومی نیمگا ایندگہ راھبند چُش کہ اپسالہ ءِ رھبند ءُُ پدا دگہ ھم انچیں رھبند دیما آرگ بیتگ اَنت کہ آ چَٹ دگہ وڑ اَنت۔ تئی ھیالءَ بلوچی ءَ پدمنتگیءِ یکے چہ مستریں سوباں ھمے نہ اِنت کہ ھمک مردم وتی نیمگا نوکیں چیز دیما آرگءُُ زبانءِ ھاترا گیشتر جیڑہ پیدا کنگا اِنت؟
پسو: ایشیءَ تو مستریں سَوَبے گُشت نہ کنئے چیاکہ اَنچو کہ من پیسرا نام گِپت کہ بلوچی زبانءِ پَدمنتگیءِ مستریں سَوَب ایش اِنت کہ آئرا سیاسی پشت پناھی گون نیست۔ پاکستانءُُ ایرانءِ بلوچ دُژمنیں کارءُُ کارپدانی سَٹّ اِنت کہ وانگجاھاں، رسانک یا میڈیاءِ تکاں، سرکاری کارگِساں ءُُ کارءُُ باری بُنجاھاں بلوچی، براھوئیءُُ بلوچانی ایدگہ کستریں زباناں جاگہ نیست۔۔ پمیشکا من گشاں کہ بلوچی زبانءِ پدمنتگیءِ مستریں سَوَب سیاھگ نہ اِنت بلکیں سیاسی ڈالچاری اِنت ھاں البت الکاپیں ءُُ مَنّتگیں سیاھگےءِ نہ بیگ ھم بلوچیءِ دیمرویءِ دیما اَڑاندیے چیاکہ زبانےءِ وانینگ یا رسانکءَ ھست بیگءِ واستا اَلّمی اِنت کہ آئیءَ را یک سیاھگے بہ بیت۔ بلے گپ پدا ھما اِنت کہ اگاں سرکاری یا سیاسی کمک گون بیتیں سیاھگءِ جیڑہ دِیری ٹہتگ اَت۔تو چی گشئے سرکار چار بلوچ linguisticsءِ تہا PhD کنائینت نہ کنت؟ دل گون نہ اِنت کہ کار نہ بنت۔
دی بلوچستان پوسٹ: بلوچی زبانءُُ لبزانک تئی ھیالءَ کجام ھدءَ دیما شتگ یا پَد کِنزتگ ءُُ آئیءِ مستریں سَوَب کجام اَنت؟
پسو: بچار، لبزانک زبانءِ پُلّ یا بَر اِنت۔ اگاں زبان پدمنتگیءِ آماچ بہ بیت، لبزانک دیمروی کت نہ کنت۔ دیمروی ایوکا اے نہ اِنت کہ وھدی شائریءَ دستونک ءُُ ھائیکونہ بیتگءُُ ھنیگیں شائریءَ ھست اِنت۔ من ھمے سرپد باں کہ بلوچی لبزانک دیمروئیءِ جُہدءَ اِنت بلے کُنٹگام اِنت۔ءُُ زبان پُشتءَ روان اِنت۔
زبانءِ پَدروئی ءِ یک نشانی یے ایش اِنت کہ آئیءِ جندءِ لَبز گار بیان اَنتءُُ آھانی جاگہءَ بالادستیں زبانانی لبز گران اَنت۔ پیسرا بلوچءَ گشتگ ”ھُدا مُرزی“ مَرچاں گشیت”مرحوم“۔ ھسابءُُ دادءِ تہاشستءُُ ھپتاد، ساٹھ ستّرءَ گپتگ، مردم وتی فون نمبرءَ یک دو سئے چارءِ بدلءَ ون ٹو تری فورءِ تہا گشنت۔ ماگندیں کہ روبرکتی بلوچستانءِ بلوچی فارسیءَ لُرد کتگءُُ رودَرتکی بلوچستانءِ بلوچی اردوءَ لیگار کتگءُُ عربستانءَ بلوچیءَ عربی ءِ پولنگ چتگ۔
ما اگاں وتا گوں وتی ماتءُُ پتءُُ ایدگہ پیریناں دیم پہ دیم بہ کنیں ءُُ بچاریں گڑا مارا سما بیت کہ آ بلوچیءِ گیشتر لبز زاننت۔مئے گال اَمبار یا vocabulary باز کمتر اِنت۔ ایشیءِ مانا ایش اِنت کہ مئے زبان پُشتءَ روان اِنتءُُ چیزے کرنءَ پد گار بیت۔ چیاکہ زبان یک ماڑی یے ءُُ لَبز آئیءِ ھشت اَنت۔ ھِشت کہ ڈُران بنت، ماڑی ھم یک روچے کَرُجیتءُُ کپیت۔لَبز کہ گار بنت، زبان ھم نہ اوشتیت۔
مئے زبان گلام اِنت، ایردست اِنت ءُُ ایردستیں زبانءِ ایوکا لَبز گار نہ بنت، آئیءِ گیدی کسو، اہدی شئیر، آئیءِ بتل، چاچ، زبانءُُ بیانءِ تامداری دراہ گاربیان بنت۔ ما گندیں کہ وھدءَ بلوچیں ماتءَ وتی نُنّک نازینتگءُُ واب گیتکگ اَنت بلے مرچیگیں مات نازینک نہ زانت۔ وھدءَ پتءُُ پیرکاں وتی چُکّانءَ کسو آورتگءُُ داتگءُُ آ گیروشگ کتگ انت مرچیگیں پت ءِ کرّا گیدی کسو نیست۔ وھدءَ گیشتر بلوچاں چاکرءُُ گوھرام، ھانی ءُُ شئے مریدءُُ دگہ اَہدی شئیر یات بیتگ انت۔ مرچاں شائرءُُ کلمکارانی تہا ھم چُشیں مردم ھسابی اَنت کہ آھاں بلوچیءِ اَہدی شئیر یات بہ بنت۔ وھدءَ ھر یک بلوچےءِ زبان تامدارءُُ بلوچی تبءَ بیتگ، مرچیگیں بلوچءِ زبان پرشتگ۔ وھدیگیں بلوچءَ گشتگ تو منا پونزءَ رسینتگ یا تو منا سُھتے داتگ مرچیگیں بلوچ گشیت تو منی جینا حرام کتگ۔
دی بلوچستان پوسٹ: مروچی ما گِندیں دگنیاءَ بازیں زبان گارءُُ بیگواہ بیان اَنتءُُ اَنچو گشنت بلوچی زبانءِ سرا ھم اگں مھکمیں ءُُ دلگوشیں جہد مہ بیت گڑا بلوچ ھم بیگواھی ءِ نیمگا شت کنت۔ تئی مارشت اے درگتءَ چی اَنتءُُ تو بلوچی زبانءَ اے وھدءَ کجام زبانانی لَڑءَ گندگائے؟
پسو: اے وھدءَ دنیاءِ تہا 7 ھزارءِ کساسءَ زبان ھست۔ UNESCOءِ زبانزانتانی اندازہ ایش اِنت کہ داں اے کرنءِ ھلاسیءَ، اے ھپتیں ھزار زبانانی نود درسدروت ءُُ گار بیت۔
‏We estimate that, in most world regions, about 90% of the languages may be replaced by dominant languages by the end of the 21st century.
‏(UNESCO, 2003)
ایشیءِ مانا ایش اِنت کہ داں بیستءُُ یکمی کرنءِ ہلاسیءَ دنیاءِ ہپتیں ہزار زبانانی تہا شش ہزار زبانءَ گیش روت ءُُ گار بیتءُُ پشکپتگیں زبان پدا چینچو کرنءُُ سالانی مہمان اَنت ایشیءِ پیسلہءَ آوکیں وھد کنت۔
بلوچی زبانءِ باندات چون اِنت؟ آوکیں کرنءُُ سالاں وتا داشت کنت یا ناں؟ ایشیءِ دارءُُ مدار ھمے گپءِ سرا اِنت کہ بلوچ زانت کہ منی زبان دیم پہ گاریءَ روان اِنت یا ناں۔ اگاں بلوچ وتی زبانءَ دوست داریت،وتی زبانءَ کارمرز کنت، وتی زبانءِ تہا گپ جنت، وتی زبانءَ نبشتہ کنت، وتی زبانءَ وانیت، وتی زھگانی گومءَ وتی زبانءَ گپ جنت، وتی زھگاں وتی زبانءِ ھدوناکی یے پیداگ کنت گڑا زبان گار نہ بیت۔ اگاں ناں زبان چیزے کرنءِ تہا بیگواہ بیت۔
اے گپءَ ما شما درست زانیں کہ ھما ملکاں کہ بلوچستان دزگیر کتگءُُ وتی گلام جوڑ کتگ، آھاں بلوچ دوست نہ بنت۔ بلکیں آھانی چم بلوچستانءِ مالءُُ مَڈّیاں سَکّ اَنت۔ آ بلوچستانءِ زرءَ وتی کنگ لوٹنت۔ بلوچ ڈیھءِ چیر زمینی گنجءُُ ھزانگانی پُلگءِ رندا اَنت۔ بلے اے کارءَ آ پہ ھلو ھالو کت نہ کننت چیا کہ بلوچ راج انگت زندگ اِنت۔ ءُُ آزاننت کہ دانکہ بلوچ راج زندگ اِنت ما بلوچستانءَ داں دیراں گلام داشت نہ کنیں بلے آ بلوچاں کُشت یا گلّینت ھم کت نہ کننت۔ بلوچ یک لوگے یا میتگے نہ اِنت، بلاھیں راجے۔ پہ مردمانی کشگ ءُُ چُکچین کنگءَ گار نہ بیت پمیشکا آھاں چہ شُروءَ بلوچ راجءِ راجی ھستیءِ ھلاس کنگءِ ھاترا چیزے پندل سازتگ۔ءُُ بندات آھاں چہ زبانءَ کتگ چیا کہ زبان راجےءِ اُنڈال اِنت۔ اُنڈالءَ کہ بُرّئے، درچک وَت مِریت۔ ھمے پیم راجےءِ زبانءَ کہ گار کنئے، راج ھم نہ مانیت۔
اے گپءَ بگندئے ما بلوچ اینچو نہ ماریں بلے ھما زوراکاں کہ بلوچستان وتی گلام کتگ، آ اے گپءَ شری ءَ زاننت کہ زبان یک راجےءِ ساہ اِنت۔ راجی ھستیءِ مستریں مِنُکّ اِنت، راجی پَجّارءِ دیماتریں نشان اِنت۔ھمے سبب اِنت کہ آھاں پہ زانتءُُ شوربندی دو کار کتگ دانکہ بلوچءِ راجی ھستیءُُ پَجّارءِ بنیاد بزاں زبان گار بہ بیت۔
یکے ایش اِنت کہ بلوچستانءَ درکومانی آرگءُُ نادینگ دانکہ بلوچانی آبادی کمتر بہ بیت۔ شال ءُُ کشءُُ گوراں اوگان پَناھگیرانی آرگءُُ آھاں پَجّارکارڈ (شناختی کارڈ) دیگ، ءُُ گوادرءَ میگاپروجیکٹءِ بندات کنگءُُ پنجاہ لک چینیءُُ پنجاپیءُُ دگہ درکومانی آرگءُُ نادینگءِ اسکیم بلوچانءَ اقلیتءَ برگءِ پندلءِ دو مستریں درور اَنت۔
زبانءِ کُشگءِ دوبراگیں پندل ءِ دومی براگ ایش اِنت کہ بلوچی زبان پُشتءَ دارگ بہ بیت۔ ھمے زبان کُشیں پالیسیءِ ردءَ ما گندیں کہ بلوچ زھگانءَ آھانی جندءِ زبانءَ وانینگ نہ بیت۔ سرکاری کارگسانی تہا بلوچی زبان گون نہ اِنتءُُ ننکہ سرکاری رسانکءِ تہا جائزیں ھک ءِے ھست۔
بلوچ دُژمنیں واکانی نیتءُُ ارادہ ھمیش اِنت کہ بلوچی زبان وانگءُُ زانگ، کارءُُ بار ءُُ نیادی، رسانکءُُ ایدگہ تکاں ہچ کردءِ واھُند مہ بیت۔ دانکہ بلوچ راجءِ دلءَ پہ وتی زبانءَ بے قدریءِ مارشتے پیدا بہ بیت۔ بلوچ راج دلءَ ھمے بہ گشیت کہ بلوچی زبان پدمنتگیں زبانے بیکہ شائریءَ دگہ ھچ کارءَ نئیت۔ اے نہ منا لاپ دات کنت، نہ عزتءُُ شرپے دات کنت، ناں منی وانگءِ ھاترا الّمی اِنت ناں کارءُُ دنداءِ۔ انگت انگریزیءُُ اردوءُُ پارسیءُُ عربی وتی زھگءَ وانیناں شرتر اِنت۔
ادا یک اَرزشتی گپے ایش اِنت کہ زبان ایوکا اے واستا گار نہ بنت کہ قبضہ گیریں سرکار آھاں ڈالچار کنت یا لگت کنت، بلکیں زبان ھما وھدءَ گار بنت وھدے ھما زبانءَ گپ جنوک وتی زبانءَ دوست مہ دارنت۔ پمیشکا ھر وھدءَ کہ یک زوراکیں ملکے یا راجے دگہ راجےءَ وتی گلام جوڑ کنت گڑا آئیءِ مستریں جہد ھمیش بیت کہ اول ایردستیں راجءِ زبانءَ دیمروئیءَ مئیلیت، دومی۔ گلامیں راجءِ دلءَ تہا جندءِ زبانءِ دوستیءَ ھلاس بہ کنت۔ آئیءِ دلءَ کمتریءِ مارشتءَ جاگہ بہ دنت۔ گلامیں راج وتی دلءَ ھمے بہ گوشیت کہ منی زبان ھچ کارءَ نئیت، واجہءِ زبان چہ منیگءَ شرتر اِنت۔
ھمے گپءَ UNESCO چو بیان کنت:
‏Language endangerment may be the result of external forces such as military, economic, religious, cultural, or educational subjugation, or it may be caused by internal forces, such as a community’s negative attitude towards its own language.
‏(UNESCO, 2003)
انچو کہ یونیسکو گشگا اِنت کہ زبان دو چیزءِ آسرءَ گار بیت۔ دگرانی ایرجیگیءُُ وتیگانی نادوستی۔ ما گندیں کہ بلوچی زبان ھمے جاورانی تہا اِنت۔ بدواھانی ایردستیءُُ دوزواھانی نادلگوشی دوئینانی آماچ اِنت۔ یک نیمگے پاکستانءُُ ایرانءِ سرکاراَنت کہ بلوچانی راجی ھستیءِ بُنگوج کنگءِ نیّتءَ بلوچی زبانءَ پُشتءَ دارگا انت۔ دومی نیمگا زُلم آماچیں بلوچ اَنت کہ راجی گلامیءَ ھما جاگہءَ آورتگءُُ سرکتگ کہ چہ وتی زبانءَ بیگانگ اَنت۔ اَنچنائیں بلوچاں بگر داں بلوچانی زانتکارءُُ دانشورءُُ سیاستداناں دَرا، بلوچی زبان درستانی کِرّا ڈالچار اِنت۔
مروچی جاور اے ھدءَ سر اَنت کہ بلوچ سیاسی سروکاں گوں وتی راجءَ گپے جنگی بیت گڑا وتی زبانءِ بدلءَ دگہ زباناں نبشتہ ءِے کننت۔ بلوچ سیاسی گلانی دستور ءُُ کاررھبند وتی زبانءَ نہ اَنت۔ راجی سروکانی گشتانک ءُُ جلسہءُُ جلوسانی نعرہءُُ کُوکّار اردوءَ اَنت۔ بلوچیں زانتکارءُُ دانشور پہ وتی راجءِ سرپد کنگءَ دراجیں نبشتانک نبیس اَنت بلے اردوءُُ انگریزیءَ۔ ھمے پیم بلوچ تاکارءُُ ھالکارانی ھالتاک چو کہ انتخاب، توارءُُ آساپ اردوءَ اَنت۔ وانندگیں مردمانی پیگامک یا ایس ایم ایس کہ آ موبائل ءِ سرادیم اِش دینت، اردو، انگریزی، فارسیءُُ عربی ءَ اَنت۔
ھما بلوچ سیاسی گلاں یا دانشوراں کہ وتی زبانءِ بدلءَ اردوءُُ پارسی یا دگہ زبان وتی سیاسی درشانءِ زبان جوڑ کتگ انت،آھانی گشگ ایش اِنت کہ بلوچیءِ جاگہءَ اردو یا دگہ زبانےءَ نبشتہ کنگ، بلوچءِ توارءَ بُسترءُُ دِیرتر بارت۔بلے چو نہ اِنت۔دگرءِ زبان بلوچءَ گَنتِر نِگُّٹ کنت۔گنتر گُنگ کنت۔ چیا کہ بلوچءِ توار بلوچی اِنت۔ آئیءَ کہ تو ڈالچار کنئے گڑا تئی توار چہ ھَلوتءَ گیش نہ بیت۔
بایدیں ما بے ترانگ مہ بیں کہ راجی ھستیءِ مستریں مِنُکّ زبان اِنت ءُُ دانکہ کسے زباندوست مہ بیت، آ راجدوست بیت نہ کنت۔ پمیشکا زبانی کلامی چو گشگ کہ ”بلوچی مئے وتی شہدیں زبان اِنت“ بلے گواچِنءَ دگرانی زباناں دستانی دلءَ کنگ ءُُ تَرّگ زبان دُژمنی یے۔ اے اَنچیں کاریے کہ یک ماتے یا پِتے وتی چُکّءَ جی ءُُ جان بہ کنت، کُربانءُُ کولیگ بہ کنت بلے آئیءِ ورگءُُ وپسگ، سپائی ءُُ وانینگءِ سُدّءَ مہ بیت۔اے ماتوی کاریے ءُُ اے بَژنی گپے کہ ما گوں وتی زبانءَ ماتوی کار کنگائیں۔ ما بلوچستانءِ آجوئیءِ گپءَ دپءِ پُرّءَ جنیں بلے پاکستانءُُ ایرانءِ زبانانی گلامیں۔ ما دست ء وت بلوچیءُُ براھوئیءِ اُنڈالاں بُرّگائیں ءُُ اردوءُُ پارسیءَ آپءُُ سمات کنگائیں ءُُ رودینگائیں۔ مرچی سرکاری بلوچءَ بگر داں آشوبی بلوچءَ دَرا، زبانءِ بانداتءَ مئے درستانی کِرد یک اِنت۔ما ھما کارءَ کنگائیں کہ پاکستان ءُُ ایران لوٹنت۔
منا گوں اردو یا دگہ زبانےءَ کُنّت نیست، چیا کہ زبانانی مانا یک اِنت۔ بلے وھدے یک زبانے تئی راجی ھستیءِ ھلاس کنگ ءِ ھاترا کارمرز بیت گڑا زاھر اِنت کہ آ مردمءَ دوست نہ بیت۔ ھنی اردو ءُُ پارسی چو ھما کارچءَ اَنت کہ پاکستانءُُ ایرانءِ دستءَ اَنتءُُ آ کارچءَ بلوچءِ لاپءَ جنگا اَنت۔
پہ بلوچاں زبانءِ جیڑہءُُ راجی گلامیءِ جیڑہ یکیں چیز اِنت۔ زبان راجی گلامیءِ سببءَ چیرتَرّتگءُُ ھمے پیم راجی آجوئیءِ جہدءِ سوبمندیءِ ھاترا اَلّمی اِنت کہ زبانءِ ھاترا جہد بہ بیت۔ گلامیں راجءِ زبان چہ سیاستءَ جتا بیت نہ کنت۔
بلوچ گلامیں راجے ءُُ گلامیں راجءِ مسال چو ھما مردمءَ اِنت کہ کورچاتءَ کپتگ۔ اَنچو کہ کورچاتءَ کپتگیں مردمءِ دو کار اَنت۔یکے ھمیش اِنت کہ چتورءُُ کائی وتا چہ چاتءَ دَر بہ کنت۔ ءُُ دومی ھمیش اِنت کہ دانکہ چہ چاتءَ دَر نہ یتکگ وتا چہ مِرگءَ چتو بہ رَکّینیت۔ ھمے پیم بلوچ راجءِ دیما دو کار اَنت۔ یکے وَ ھمیش اِنت کہ وتارا چہ راجی گُلامیءِ کورچاتءَ چتور در بہ کنت ءُُ دومی ھمیش اِنت کہ دانکہ چہ گُلامیءِ کورچاتءَ در نہ یتکگ، وتی راجی ھستیءَ چوں بہ رَکّینیت۔
پمیشکا بلوچءِ جہد یک دوشاھیں جہدے۔ راجی آجوئیءِ جہد کہ سیاسی جہدیےءُُ راجی ھستیءِ رکّینگءِ جہد کہ زبانءِ جہد اِنت۔ ءُُ اے دوئیں جہد ھورءَ کنگ لوٹنت۔ اَنچو کہ راج ءِ آجوئیءِ ھاترا بلوچءَ تپنگ چست کتگ، ھمے پیم پہ زبانءَ کلم چست کنگ لوٹیت۔
مرچیگیں دورءَ ھما زبان زندگ بیت کنت کہ آئیءَ سیاسی پُشتے ھست، آ وانگجاھاں وانینگ بیت، رسانکءَ ھست اِنت۔کارءُُ بارءُُ نیادیءِ زبان اِنتءُُ سرکاری کارگسءُُ کاراں کارمرز بیت۔ اے ھسابءَ بچارئے بلوچی چرے درستاں زِبَھر اِنت۔
بدواھانی پندلءُُ وتیگانی نادلگوشیءِ سببءَ بلوچی زبان روچ پہ روچ پشتءَ روان اِنت۔بلوچیءِ پدروئیءِ نشانی مئے دیما اَنت۔ بلوچی زبانءِ لبزءُُ گالبند، بتلءُُ چاچ، شئیرءُُ کسو، زبانءِ تامداری دراہ روان اَنت۔ مردماں یات نہ اَنت بس کتابانی امانت اَنت۔ اے ھما راہ اِنت کہ سنسکرت شتگ، لاتینی شتگ، اوستا شتگ۔ اے زبان نبشتگءِ تہا پشت کپتگ اَنت بلے گپ جنوک اِش نیست۔ مُرتگیں زبان اَنت۔
دی بلوچستان پوسٹ: ھمے زیتاں تو لندنءَ یک سیمینارےءِ تہا گشتگ اَت کہ درملکءَ آیگءَ ما وتی ساہ رَکّینتگ بلے زبانءَ نقصان داتگ ءُُ مئے آیوکیں پدریچ چہ وتی زبانءَ دیر بیان بیت۔ تئی ھیالءَ مروچی کہ بلوچ جہانءِ گیشتریں بہراں سر بیتگ اَنت ایشانی تہا زبانزانت ھم ھوار اَنت شما گڑا یکجاہ چشیں جہدے پرچہ بندات کت نہ کنئے کہ بلوچی ارزانیں دروشمےءَ بلوچءِ نوکیں پدریچءَ سر کنگ بہ بیت؟
پسو: جی ھو۔ من آ دیوانءَ اے بابتءَ گپ جتگ ات کہ مردم وتی زبانءَ چتورءُُ کائی یلہ دنت۔ زبانءِ یلہ دیگءِ یک وَڑے ایش اِنت کہ اگاں کسے وتی میتگ، وتی ڈیھءَ یلہ بہ دنتءُُ دگہ مُلکےءَ، دگہ آبندےءَ بہ روتءُُ جاہ منند بہ بیت کہ اودءِ زبان ھم دگریے، گڑا آئیءِ چکءُُ نماسگ وتی زبانءَ کم کمءَ یلہ دینتءُُ ھما ملک ئیگءَ زیرنت۔ ھما بلوچ کہ چہ بلوچستانءَ لَڈّتگءُُ عربستانءَ شتگ اَنت۔ مرچی آھانی تہا گیشتر مردمانی چکءُُ نماسگاں بلوچی یلہ داتگءُُ عربیءَ گپ جننت۔ ءُُ ھَنّیگیں شُلکیں دورءَ ھما بلوچ کہ چہ بلوچستانءَ لَڈّگءُُ یورپ یادنیاءِ ایدگہ ملکءُُ آبنداں روگا اَنت، آھانی چُکّءُُ نماسگ ھم وتی زبانءَ گار کننت۔
نوکیں پدریچءَ زبانءِ سر کنگءِ کار دو رنگءَ بیت۔ یکے ایش اِنت کہ لوگءِ تہا ماتءُُ پت گوں وتی چکءَ وتی زبانءَ گپ بہ جننت۔ اے پیم آ زبانءَ در بارت۔ دومی رنگ ایش اِنت کہ ڈَنّءَ وانگجاہاں وتی زبانءَ بوانیت۔ اگاں اے دوئیں چیز مہ بنت، مروچیگیں دورءَ زبان وتا داشت نہ کننت۔
زبان زانت گشنت کہ یک چکے ھما زبانءَ کہ بنداتی چیزے سالاں در بارت، ھما آئیءِ ماتی زبان بیت،ءُُ چدءُُ پد دگہ ھر زبانے ھرچُند در بہ بارت، اولیگءِ کچّءَ چِنت ءِے نہ کنت۔ ایشیءَ critical period hypothesis گشنت۔ بزاں اولی پنچیں سالاں تو گوں چکءَ ھما زبانءَ کہ گپ کنئے، آئیءِ ماتی زبان ھما بیت۔
مئے وَڑیں درانڈیھیں بلوچ بایدیں وتی چکانی گومءَ وتی زبانءَ گپ بہ کننت۔ لوگءِ تہا وتی زبان بہ بیت۔ ڈنءَ اگاں عربی اِنت، انگریزی اِنت یا کہ دگہ زبانے ھرچی اِنت، مردم مجبور اِنت کہ ھما ملکءَ نشتگ۔ بلے وتی جندءِ لوگءِ تہا باید اِنت وتی زبان بہ بیت۔ اگاں ما اے کارءَ بہ کنیں گڑا بزاں ما وتی زبانءِ بلاھیں ھکے ادا کت۔ یک بلاھیں کارے کت۔
اے گپ راست اِنت کہ بلوچ جہانءِ بازیں دمگاں سر بیتگ اَنت بلے آ اینچک نہ اَنت کہ یک نسلےءَ رند وتی زبانءَ داشت بہ کننت۔ من درملکءَ نشتگیں بلوچانی تہا اَنچیں مردماں زاناں کہ وتی زھگانی گومءَ وتی زبانءَ گپ نہ جننت۔ءُُ وانگجاھاں بلوچیءِ جند نیست۔ چوشیں جاوراں ایوکا زبانزانت یا زباندوست یک راجےءِ زبانءَ داشت نہ کننت۔
دی بلوچستان پوسٹ: مروچی سوشل میڈیاءِ وھد اِنت۔ شما سما کن اِت اگں بلوچ زبانزانت زانشتی تامر پہ زھگاں جوڑ بکن اَنت چُش کہ کارٹون اگں اینیمیٹڈ ویڈیو بلوچی زبانءِ تہا کہ گونڈو وتی زبانءَ ھیل کت بہ کننت؟
پسو: جی ھو۔ اے جوانیں چیزیے۔ تامر چہ نبشتگیں چیزاں گیشتر اسر داریت۔ اگاں من یک چیزے بِھ نہ دیتگ آئیءِ بابتءَ من سَتر بواناں، سرپد ءِے نہ باں بلے تامرءِ تہا یا اَنچو بہ گندان ءِے دمانءَ یات بیت۔ پہ زھگاں زانشتی تامُر جوڑ کنگ شریں کاریے بلے اے ھاترا دو وَڑیں مردم درکار بیت۔ یکے نبشتکار کہ چیزے نبشتہ بکنت۔ دومی ھما کہ تکنیکی مردمےءُُ ھمے نبشتگیں چیزاں تامُری دروشم دنت۔ اے جوانیں چیزیے ءُُ زھگانی دلءَ پہ وتی زبانءَ ھدوناکی یے ودی کنت۔
دی بلوچستان پوسٹ: رجانک یک مزنیں کمکے بیت کنت وتی مردماں وتی گپاں سرکنگءِ بلے مئے کرا ما دلجمیں رنگےءَ اے پِڑءَ کار نہ گندیں پہ درور اگں بلوچ زانتکار جہانی تامر اگں سیریزاں رجانک بہ کننت ءُُ لس مہلوکءَ سر بہ کننت شما گمان نہ کن اِت کہ ما داں یک ھدےءَ وتی زبانءَ رکّینگءَ ءُُ وتی مردماں وتی زبانءِ گوما مہر کنگءِ سکین دات کنیں؟
پسو: جی ھو۔ رجانک یک زبانےءَ شاھگان کنت۔کتابانی رجانک بہ بیت یا تامُرانی، چریشیءَ مئے زبانءَ نوکیں گالبند، نوکیں ھیال، نوکیں مئیل کئیت۔ بلے لَبزی رجانک دَرد نہ وارت۔ اسل رجانک ھما اِنت کہ ھما زبانءَ بیان بیتگیں ھیال، تبءُُ چاگردءَ دومی زبانءَ بیاریت، ایوکا لبزاں رجانک مہ کنت۔ ءُُ پریشیءَ اَلّمی اِنت کہ رجانکار دوئیں زباناں اَلکاپءَ بہ زانت۔ اگاں رجانکار دوئیں زباناں مہ زانت گُڑا آئیءِ رجانک چو شانوکءَ بنت۔ ءُُ زبانءَ ھچ پائدگ نہ دینت۔
دی بلوچستان پوسٹ: تئی دلدوستیں زبانزانت کئے اِنت ءُُ آئیءِ کجام کار ترا دوست بیت؟
پسو: منی دلدوستیں زباندوست یکے نہ اِنت باز اَنت۔ چہ وتیگاں بِندات بہ کناں گڑا یکے سید ھاشمی اِنت کہ آئیءَ بلوچیءِ دیمبریءِ ھاترا بازجہد کتگ۔ تاج بلوچ اِنت کہ آئیءَ پہ بلوچیءَ رومن سیاھگءَ را سرجمیں دروشمے داتگ۔ کارینا جہانی اِنت کہ آئیءَ سویڈنءِ اپسالا یونیورسٹیءَ بلوچی زبان بُرتگءُُ سر کتگ۔ زیا بلوچ اِنت کہ آ بلوچی زبانءِ گالءُُ گالبنداں پَلگارگءَ اِنت۔ ءُُ ڈنی زبانزانتانی تہا ڈیوڈ کرسٹل (David Crystal) اِنت کہ آئیءَ ایدگہ کاراں ابید Language Death نامیں کتابے نبشتہ کتگءُُ ھمے شون داتگ کہ انگریزیءُُ ایدگہ زورمندیں زبان چوں نزوریں زباناں وران اَنت۔ نوم چومسکی Noam Chomsky اِنت کہ آنوکیں دورءِ زبانزانتیءِ بابا اِنت۔
دی بلوچستان پوسٹ: تو اے وھدءَ چیزے نبشتہ کنگائے کہ پہ بلوچ راجءَ سوگاتے بہ بیت؟
پسو: من وتی آزمانکانی دومی کتابءِ چِنءُُ لانچایاں بلے من اے گُہءَ وارت نہ کناں کہ پہ بلوچ راجءَ سوگاتے بیت۔ منی نبشتہ کتگیں چیز چو جوان نہ اَنت کہ راجی سوگاتءِ درجہ دیگ بہ بنت۔ہاں البت منی جہد ھمیش اِنت کہ منی نبشتہ پہ وانوکاں وھد زوالیں چیز مہ بنت۔
دی بلوچستان پوسٹ: ورناھیں شائر، نبشتہ کار، آزمانکار ءُُ بلوچی وانوکءُُ بلوچ راجءَ چی کلوہ دیگ لوٹئے؟
پسو: کلوہ ناں بلکیں دزبندی یے کناں۔بلوچی زبانءِ ھاترا اگاں مزنیں کچّےءَ جہد یا تچءُُ تاک مئے دستءَ بیت نہ کنت بلے یک ءُُ دو اَنچیں کار اَنت کہ اگاں ما آھاں بہ کنیں گڑا وتی زبانءَ پہریزت کنیں ءُُ آوکیں پدریچاں جوانتریں رنگےءَ سر کت کنیں۔
ھما بلوچانی کرّا کہ موبائل یا ویڈیو کیمرا ھست آھما کماشانی کرّا بہ رونت کہ آھاں بلوچیءِ وھدی کسّوءُُ داستان، وھدی شئیرءُُ سوت یا بتل ءُُ چاچ یات اِنت آھاں ریکارڈ بہ کننتءُُ شنگ بہ کننت۔
ھمے پیم بلوچ زندمانءِ تکءُُ پہناتانی بابتءَ ویڈیو گرگ ھم جوانیں کاریے۔ مسال ء ھبرءَ اگاں توگوادرءَ یا تیاب دپی شہرءُُ میتگےءَ نشتگ ئے۔ تو وتی موبائلءَ زیرئے روئے کماشیں مید یا ماھیگرےءِ کرّا ءُُ آئیءَ ماھیگانی نام، بوجیگانی بہر، ماہیگ گرگءِ وَڑءُُ پیم یا دریائی موسمانی بابتءَ جستءُُ پرس کنئے ءُُ ویڈیو ریکارڈ کنئے۔ یا اگاں تو کیچءُُ پنجگورءِ میتگےءَ نشتگ ئے گڑا روئے دہکانکارےءِ کرّا ءُُ ھامین ءُُ مَچّانی بابتءَ آئرا جست ءُُ پرس کنئے ءُُ تو پنچءُُ دہ ملٹی ویڈیو گرئے۔ یا ھمے پیم دوچءُُ دوچ گِرانی، شکارءُُ شکاریانی، بلوچستانءِ موسمءُُ گوات ءُُ ھورءُُ ھرّگانی، یا استاکاریءُُ زَرگری، شوانگءُُ پسانی بابتءَ، اُشترءُُ ساربانی زندگیءِ سرا یا بلوچی زندمانءِ ایدگہ تکءُُ پہناتانی سرا توکسانیں ویڈیویے گرئےءُُ شنگ کنئے۔
ءُُ ھما بلوچ ازمکار کہ تامرسازیءِ پِڑءَ اَنت، اگاں آ بہ لوٹنت اے کارءَ پروفیشنل رنگےءَ ھم کت کننت ءُُ بلوچ زندمانءِ بابتءَ ڈاکومنٹیری تامر جوڑ کت کننت۔
میدءُُ ساربان یا زَرگِرءُُ دوچگِرانی کرّا روگءُُ آھانی گپءُُ کارانی کسانیں تامرے جوڑ کنگ گندگءَ چوشیں مزنیں کارے نہ اِنت بلے اسلءَ یک زبانےءِ پَہریزگءُُ وتی چکءُُ نماسگاں سر کنگءِ بے مَٹّیں وَسیلہے۔ چریشیءَ دو کار بیت یکے ھما دورءِ یاتگاریے ایر بیت، دومی زبانءِ ھما لبز کہ شوانگی، مالداری، ھامین، ماھیگری، دوچگری یا دگہ پِڑاں ھست اَنت آ گار نہ بنت۔ اگاں مئے تہا ھزار مردم ھپتگے یک پنچ ملٹی تامُرے جوڑ بہ کنت بلاھیں گنجے مُچ بیت۔
مارا وتی زبانءِ ھیال وت دارگی اِنت، آئیءِ رَکّینگءِ جہد وت کنگی اِنت۔ UNESCO یا دگہ ہچ ادارہ یا زبانزانت زباناں چہ گاریءَ رَکّینت نہ کنت۔ آھانی کار بس ھال دیگ اِنت کہ پلاں زبان دیم پہ گاریءَ روان اِنت۔ نی زبانءِ دارگ ھما راج ءِ جندءِ کار اِنت۔بلے ما وتی زبانءِ رَکّینگءِ ھاترا شِہمیں جہد کنگا نئیں ءُُ ایشیءِ مستریں سَوَب راجی گلامی اِنت۔ راجی گلامی یک نادراھی یے ءُُ اے نادراھیءِ نشانیانی تہا یکے ایش اِنت کہ گلامیں راج وتی زبانءَ آ ازتءُُ درجہءَ نہ دنت کہ دیگ لوٹیت۔
Previous article
کیچ ءَ لشکر ءِ دست ءَ یک ورنایے بیگواہ، آواران ءُ کیچ ءَ چار مردم یل کنگ بیتگ
Next article
بلوچ نودربرانی سر ءَ اُرش – ٹی بی پی شونگال
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
پاٹی ءِ تہ ءَ جھد ءِ رھبند – لیو شاؤ جی | مھروز ھمّل
By
admin1
October 18, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
پاٹی ءِ تہ ءَ جھد ءِ رھبند
نبشتہ کار : لیو شاؤ جی
رجانک : مھروز ھمّل
دی بلوچستان پوسٹ
سنگتاں! نوں جست تچک اِنت ءُ آ ایش اِنت کہ پاٹی ءِ تہ ءَ جھد ءِ شریں ءُ جوانیں وڑے ءَ چلائینگ کجام انت۔
اے جیڑہ سر ءَ سویت یونین ءُ دومی ڈیھانی کمیونسٹ پاٹیاں ھوار وتی چین ءِ کمیونسٹ پاٹی ءَ بازیں تجربہ ھست اِنت لینن، اسٹالن ءُ مئے وتی پاٹی ءِ بنجاھی پتر ءَ اے درگت ءَ بازیں سرپدی یے داتگ، مئے سنگتاں اے تجربہ ءُ سرپدی شریں وڑے ءَ وانگ لوٹ اَنت وھدیکہ ما پاٹی ءِ جوڑ کنگ ءِ جیڑہ سر ءَ بہ اِیں گڑا ما اشی ءِ سر ءَ ھم باوست کن ایں بلے مروچی ناں، من وتی سنگتانی ھاتر ءَ بس ھما شکاں زوراں کہ آیانی بنیاد چین ءِ کمیونسٹ پاٹی ءِ تہ ءِ جھد ءِ سر ءَ اِنت۔
درستاں پیش سنگتاں اے گپ پھمگ لوٹ اِیت کہ پاٹی ءِ تھ ءِ جھد ءِ جیڑہ سک باز سنگین ءُ زمہ داری یے جیڑہ اَنت مارا آ سک باز شریں وڑے ءَ پیلو کنگی اَنت، آیانی سر ءَ مارا ھچبر بے پرواھی کنگی نہ اِنت تھی جھد ءِ چلائینگ ءِ ھاتر ءَ مارا درستاں پیش پاٹی ءِ تچکیں (نقطہ نظر) وتیگی کنگ لوٹ اَنت آ ایش اِنت کہ ھرچی کہ پاٹی ءِ مپاد ءَ اِنت آ مارا سرجم کنگی اِنت، جوانیں وڑے ءَ کار کنگی اِنت، دومی سنگتانی ردیانی شر کنگ ءَ آیانی کمک کنگی اِنت جیڑہ شریں وڑے ءَ گیش ءُ گیوار کنگی اِنت، مارا وت ءَ ھم تچک بوگی اِنت ایشی ءِ ھاتر ءَ وانگ ءُ پٹ ءُ پول کنگ ھژدری اِنت اشی ءَ ھوار مارا شریں وڑے ءَ جوانیں رھشونے ءِ چیردستی ءَ پاٹی ءِ تہ ءَ جھد چلائینگ لوٹ ایت۔
سنگتاں اے گپ شریں وڑے ءَ پھمگ لوٹ اِیت کہ مارا وتی (نقطہ نظر) شر کنگ لوٹ اِیت گڑا ما دومی ءِ (نقطہ نظر) ءَ شر کت کن اِیں۔ وھدی کولے کہ“ دومیانی شر کنگ ءَ پیسر اول ءَ وت ءَ شر کن “ وھدیکہ شما وت گڑ ءُ منج ءِ تہ ءَ در اتک کن اِت گڑا دومیاں چہ گڑ ءُ منج ءِ درآیگ ءَ کمک کت کن اِت وھدیکہ شما وت تچکیں رھبند ءُ لیکھانی سر ءَ بہ بہ اِت گڑا دومیانی ردیں لیکہ ءُ رھبنداں تچک کت کن اِت اگاں شما رھبندی پاک ءُ پلگار اِت گڑا شما دومیانی ردیں ھیالاں پلگار اِت کن اِت اگاں شما ھاسیں جیڑوے ءِ درگت ءَ راستیں چیزے یکجاہ کتگ آ جیڑہ شریں وڑے ءَ ونتگ اَنت گڑا شما دومی سنگت ءُ پاٹی ءِ کمک ءَ کت کن اِت۔
اگاں یک سنگتے اے درسیں گپاں نہ کنت اگاں آ یکبرے وت ءَ شر نہ کنت وت تچکیں رھبند ئِے نہ گپتگ انت اگاں آئی ءَ دری جاور ءُ رھبندانی درگت ءَ نہ ونتگ یا جیڑہ شریں وڑے ءَ نہ ونتگ اَنت آئی ءِ تہ ءَ لھتے نزوری ھست اَنت ءُ بازیں شکّانی درگت ءَ وت تچک نہ اِنت گڑا اے وڑیں مردم تھی جھد ءِ میان ءَ دومیانی ردیاں شر کت نہ کنت اگاں آ اے درستیں چیزاں ابید ھم اے جھد ءَ ھورُّکاں بُستی چلائین اِیت گڑا گُڈّ سر ءَ آ ردیں راھے ءَ سر بیت اِنت۔
بس دری مھکمیں راستی بس ھنچیں تجربہ کہ کرتن بوتگ انت ءُ بس راستی ھر چیز ءِ سر ءَ سوبمندی ءَ گپت کنت مئے وت شرگداری ءُ پاٹی ءِ تھ ءِ جھد ءِ مول اے نہ اِنت کہ پاٹی ءِ گل ، یکجاھی ، نظم و ضبط ءَ نزور بہ کن اِیں ءُ ناکہ کارانی تہ ءَ اڈاند ودی بہ کن اِیں ایشی ءِ پشدر آئی ءِ مول پاٹی ءِ گل ءِ یکجاھی ءَ مھکم کنگ ءُ نظم و ضبط ءَ برز دارگ ءُ وتی کاراں تیز کنگ اِنت پاٹی ءِ تہ ءِ جھد اے وڑ چلائینگی نہ اَنت کہ آ ردیں راھے بہ گیپت ءُ ھد ءَ چہ گیش جمھوریت ءِ نیمگ ءَ بہ بارت۔ پاٹی ءِ تہ ءَ ناکہ ٹکی تْرام ءَ جاہ ھست ءُ ناکہ ھد ءَ گیش جمھوریت ءَ پاٹی ءِ تہ ءَ میانی زند ءِ دو گچینی نیمگ انت۔
پاٹی ءِ تہ ءَ جھد ءِ چلائینگ ءِ وھد ءَ پاٹی ءُ آشوب ءِ نیمگ ءَ وتی زمہ واری شریں وڑے ءَ پیلو کنگ لوٹ اَنت۔
دومی چیز ایش اِنت کہ سنگتاں پھمگ لوٹ اِیت کہ بنداتی ءَ پاٹی ءِ تہ ءَ وڑ وڑیں لیکہ ءُ رھبندانی میان ءَ جھد کنگی اِنت اے پاٹی ءِ تہ ءَ وڑ وڑیں لیکہ ءُ رھبندانی رد ءُ بدل ءَ دیم ءَ کار اِیت اے ھژدری اِنت کہ تاں ھمودا لیکہ ءُ رھبندانی سیادی اِنت آیانی ءُ دومی چیزانی میان ءَ شریں وڑے ءَ لکیرے کشگ لوٹ اِیت بلے تاں ھمود ءَ کہ گل ، جھد ءِ وڑ ءُ پیم ، گپ جنگ ءُ شرگداری ءِ سیادی اِنت سنگتاں لوٹ اِیت ھمینچو کہ بیت کنت آ وتی لھجہ ءَ نرم بہ کن اَنت بگیرداری ءِ رویش ءَ مہ دار اَنت شریں وڑے ءَ باوست ءُ دلیل دیگ ءِ جھد ءَ بہ کن اَنت۔
ھمینچو بیت کنت گلی پیسلہ بہ کن اَنت ءُ ناکہ گلی رزلٹ ءِ درکنگ ءِ جھد ءَ بہ کن اَنت پاٹی ءِ تہ ءَ جھد ءِ چلائینگ ءِ ھاتر ءَ سنگتاں سرجمی ءَ بے باک ، ایمانداری ءُ زانشتی رویشت برجم کنگ ءِ جھد کنگ لوٹ اِیت تاکہ لیکہ ءُ رھبندانی رد ءَ یکجاھی برجاہ دارگ بہ بیت بس ھنچیں جاہ ءَ کہ دگہ راہ ءُ در مہ بیت ءُ اے ھژدری بہ بیت گڑا مارا جھد ءِ جنگ جویانہ وڑے ءَ کنگ لوٹ اِیت درستیں پاٹی گلاں وتی ھَداں بوگی اِنت ءُ اے آیانی ھک اِنت کہ ھر وڑیں پاٹی ءِ باسک ءِ کہ یکشل ءَ ردی کنان اَنت آیانی سر ءَ پاٹی ءِ رھبند ءَ لاگو کنگ گلی گام گیج زورگ ھژدری اِنت بلے وتی من مانی ءَ اے وڑ کنگ مہ بیت پاٹی رھبندانی برجاہ دارگ بس اے نہ اِنت کہ پاٹی گل پاٹی باسکاں سزا بہ دنت۔ اے نہ اِنت پاٹی ءِ نظم ضبط ءُ پاٹی یکجاھی بس سنگتانی سزا دیگ اِنت اگاں اے وڑ بہ بیت بزاں پاٹی نیستی ھساب ءَ انت بلکیں پاٹی ءِ تہ ءَ لیکہ ءُ رھبندانی ھما راستی ءِ یکجاھی ھست اَنت آ پاٹی ءِ باسکانی زانشت ءِ سر ءَ ایر کنگ بیت اگاں ما لیکہ ءُ رھبندانی رد ءَ پلگار ایں اگاں ھژدری بہ بیت گڑا گل ءِ رزلٹ ءِ درکنگ ارزان بیت پاٹی ءِ باسکاں چہ پاٹی ءَ درکنگ یا وتی وڑ ءَ درآیگ ءُ روگ ءَ یک ملٹے ھم نہ لگّ اِیت تاں ھمود ءَ کہ جتا جتائیں لیکہ ءُ رھبندانی سیادی اِنت سنگتانی بگیری، باوست ءَ پاٹی گل ءِ باسکانی گیشی ءُ برزی پتر ءُ آیانی ھکم منگ ءَ جتا کنگ نہ بیت ءُ پد ءَ پاٹی ءِ تہ ءَ نا کہ یکجاھی بچّ اِیت ءُ ناکہ کرتن ۔ سنگت بس اے ھاتر ءَ گل ءِ بگیری ءَ نہ دار اَنت ءُ نا کہ گیشتریں بھر پاٹی ءِ برزی تک ءِ پتر ءِ بگیری ءَ دار اَنت آجوئی ءَ اے کدم ءَ چست کن اَنت کہ آ رھبندی بگیری دار اَنت ءُ ھمیشی سر ءَ بوگ لوٹ اَنت اے سر ءُ پر پاٹی ءِ بنکی رھبندانی بگیری بیت۔
پاٹی ءِ تہ ءِ جھد ءَ مارا تچکیں وڑ وتیگی کنگ لوٹ اِیت ھمود ءَ کہ لیکہ ءُ رھبندانی سر ءَ جنگ ءِ سیادی اِنت اود ءَ درستاں جنگولی جزبہ بوگ لوٹ اِیت بازیں سنگتاں ردی کتگ یک نیمگے کہ اود ءَ نا کہ لیکہ ءُ رھبندانی جنگے بوتگ ءُ نا کہ بگیرداری یے دومی نیمگ ءَ گل ءُ جھد ءِ وڑ ءُ پیمانی سر ءَ گیشتر جنگ بوتگ آیاں ھنچو ترندی ءَ گوں باوست کتگ کہ دیم اِش سُھر ترّ اِتگ آیاں یکے دومی بد ءُ رد کتگ زاھے داتگ وت ماں وت ءَ ھنچوش مڑ اتگ اَنت یکے ءُ دومی ءَ دُچار نہ کپتگ اَنت، وت ماں وت زھر بوتگ اَنت بلے ھیرانی ءِ گپ ایش اِنت کہ آیانی تہ ءَ رھبند ءُ لیکھانی سر ءَ ھچ وڑیں بگیرداری یے نہ بوتگ۔
سیمی چیز : پاٹی ءِ گل یا پاٹی ءِ سنگت یا آیانی کار ءِ سر ءَ کہ شرگداری یے بیت گڑا آ شریں وڑے ءَ کنگ بہ بیت بالشویک وتی نگداں بالشویک ءِ رد ءَ کن اَنت بازیں نگد، دومیانی ردیاں گیش کنگ ءُ پیشدارگ، بے سوب ءَ بد ءُ رد کنگ ھچ وڑ ءَ شر نہ اِنت چوش نہ اِنت کہ پاٹی ءِ تہ ءَ جھد تیز بہ بیت بلکیں تھ ءِ جھد میانی ھد ءَ بہ بیت میانی وڑے ءَ چلائینگ بہ بیت نشانگ ءَ سرگوز کنگ یا نشانگ سر بوگ ءُ ھچ نہ گرگ ھردو شر نہ اَنت وھدیکہ دومیانی ردی گوشگ بنت آیانی سر ءَ باوست بیت گڑا سنگتاں بنکی شک پھمگ لوٹ اَنت ءُ شرتریں شکانی سر ءَ زور دیگی اِنت۔ سنگتاں دومیانی دیم ءَ جوانیں وڑے ءَ جیڑہ ایر کنگی اِنت تا کہ سرجمیں گپ تچک بہ بنت ءُ جیڑہ گیش ءُ گیوار بہ بنت سنگتاں دومیانی کسان کسانیں ردی یکجاہ کنگی نہ اَنت آیانی تہ ءَ بلکہ لھتے راست بہ بیت ءُ ھمے بنیاد ءَ آئی ءَ پاشک کنگ بندات بہ کن اَنت چریشی ءَ مردم ھمے پگر کن اَنت کہ شما پہ زور ردی کشّگ ءَ اِت ءُ آیانی سر ءَ اُرُش کنگ ءَ اِت۔
وھدیکہ شما سنگتے ءِ سر ءَ شرگداری کنگ ءَ بہ اِت آئی ءِ کاراں چارگ ءَ بہ اِت گڑا بس آئی ءِ ردی ءُ نزوری گوشگ مہ بنت بلکیں آئی ءِ سوبمندی، شریں کار، شریں گپ ءُ ھبرانی ھم ستا کنگ بہ بیت اگاں آئی ءِ نیمگ ءَ کسانیں شری یے بوتگ مارا آ ھم گوشگی اِنت ھچ وڑ آئی ءِ اے شری بے ھیال کنگی نہ اِنت بس ھمے وڑ ءَ شما آئی ءِ کارانی سرجمی ءَ ٹپاسگ ءُ آئی ءِ سر ءَ شرگداری کت کن اِت ءُ آئی ءَ دیمروی کنگ ءَ کمک ءُ آئی ءَ وتیگی کت کن اِت ھمے وڑ ءُ پیم ءَ مارا پاٹی ءِ تھی جھد ءِ تہ ءَ کنگ لوٹ اِیت بزاں نشانگ ءِ سر ءَ پرگوزگ یا بے ھیال کنگ ءِ بدل ءَ مارا جوانیں رویش ءُ جوانیں وڑے ءَ نگد کنگ لوٹ اِیت۔
چارُمی چیز ایش اِنت کہ پاٹی ءِ تہ ءَ یا ڈن ءَ جھد ءِ نیاد بند کنگ لوٹ اَنت وڑ وڑیں نزوری ءُ ردی ٹپاسگ ءُ گوشگ بہ بنت اول سر ءَ مارا گوں کار ءُ پد ءَ گوں مردم ءَ دپ کپگی اِنت اول سر ءَ مارا وئیل، بگیرداری ءِ شک، ردی ءُ نزوریانی سوب کم کنگ لوٹ اَنت ءُ اے گوشگ لوٹ اِیت کہ کے زمہ دار اِنت کئی زمہ واری اِنت ءُ آئی ءِ کمی مارا چہ ھمائی ءَ بندات کنگ نہ لوٹ اَنت کہ اے ردی ءُ نزوریانی زمہ دار تو ئے وھدیکہ یک سنگتے ءِ دست ءَ نابزانتی ردی یے بیت ءُ آ وت شری ءَ سرپد اِنت ءُ ردی ءَ در کنگ ءَ اَنت گڑا مارا ھچ گوشگی نہ اِنت وھدیکہ ما پاٹی ءِ تہ ءَ جھد کن اِیں گڑا آئی ءِ مول وتی باسک ءُ سنگتانی سر ءَ وار کنگی نہ اَنت ءُ نا کہ دومیانی سر ءَ اُرُش کنگ اِنت اے پالیسی ڈُنگ، دز ءُ زالمانی اِنت کہ جپاکشّیں مھلوک ءِ بگیری ءَ کارمرز اِش کن اَنت مئے پالیسی وت ماں وت ءَ یکے ءُ دومی ءِ کمک ءُ یکے ءُ دومی ءِ نزوریاں ٹپاسگ ءِ پالیسی اِنت۔
لھتے سنگتانی دروشم ءَ کہ بار بار پیسلہ ، نظم ءُ ضبط ءُ کمیونسٹ رھبندانی بگیری ءَ کن اَنت ءُ رھبندانی رد ءَ آیانی ھچ دلیل کاری مہ بنت گڑا ایشی ءِ موکل ھست بلکیں ھژدری اِنت کہ دیوان کنگ بہ بیت ءُ آیانی ارزی نبشتہ بہ بیت بلے اے وڑیں کرتن کنگ بلاھیں ردی یے۔
پنچمی چیز : ھما سنگتانی سر ءَ نگد کنگ بیت یا سزا دیگ بنت، آئی ھم وتی ھک ءَ گپ جنگ ءِ موہ دیگ بہ بیت، آئی ءِ بارو ءَ کہ گل ءِ ھرچ پیسلہ بیت آ سرپد کنگ بہ بیت ءُ اے درستیں چیز آئی ءِ دیم ءَ کنگ بہ بنت اگاں گپ ءُ باوست ءَ پد آ ایشاں مہ منّ اِیت گڑا آ برزی تک ءِ پتر ءَ دیم دیگ بہ بیت اے وڑیں جاورے ءِ تہ ءَ کہ سنگتے سزا دیگ بوتگ ءُ آ ایشی ءَ مہ منّ اِیت گڑا ھمے پاٹی گل ءَ لوٹ اِیت کہ ایشی برزی تک ءِ پتر ءَ دیم بہ دنت آ توری منّوک مہ بیت ھر وڑیں پاٹی گل کہ آئی ءَ سنگتے سزا داتگ آئی ءَ برزی تک ءِ پتر ءَ وتی گزارش کنگ ءَ داشت نہ کنت ھچ وڑیں پاٹی باسکے ءَ چہ گزارش ءِ ھک پچ گرگ نہ بیت ھچ وڑیں پاٹی گل، گلے ءِ گزارش ءَ برزی ءِ تک ءِ پتر ءَ سربوگ ءَ داشت نہ کنت ھمود ءَ کہ لیکہ ءُ رھبندانی سیادی اِنت ھر یک پاٹی باسکے برزی تک ءِ پاٹی ءِ پتر یا بنجاھی پتر ءِ گور ءَ وتی پاٹی گل ءِ گزارش ءَ برت کنت اگاں دلگوش دیگ مہ بیت اے وڑیں گزارش ءَ برزی تک ءَ برگ ءَ ساری ھما سنگت ءَ وتی گپانی پدرائی وتی پاٹی پتر ءِ دیم ءَ کنگ لوٹ اِیت بگیرداری ءُ آئی ءِ سوب گوشگی اِنت اگاں بے زمہ داری ءَ وتی گپاں برزی تک ءِ پتر ءِ گور ءَ برگ ءَ اِنت ءُ آئی ءَ دگا دیگ ءِ جھد ءَ کنگ لوٹ اِیت گڑا آئی ءَ وتی گل ءِ تہ ءَ وتی دپ دارگی نہ اِنت یکبرے کہ وتی گزارش برزی تک ءِ پتر دیگ ءَ پد گڈی پیسلہ ھم ھما پتر ءِ دست ءَ بیت
برزی تک ءِ پتر جھلی پتر ءِ رھبندی کاراں رد کت کنت، سزایاں کم یا گیش کت کنت اگاں رھبندانی جیڑہ ءِ سر ءَ باوست ءَ پد ھم پاٹی گل ءِ ھچ رزلٹ دات مہ کنت گڑا اے جیڑہ ءِ پیسلہ ءَ اکثریت کنت ایشی ءَ پد کمیں مردماں کہ انگت بگیرداری بہ بیت گڑا وتی گپاں جت کت کن اَنت بلے شرت ھمیش اِنت کہ آ گلی جیڑہ ءُ وتی سُرپراں گیشیں مردمانی پیسلھے پابند کن اَنت اگاں برزی تک ءِ پتر یا برزی تک پاٹی باسکاں، یا جھلی تک ءِ پتر ھمے لوٹ ءَ کن اَنے کہ ایشی ءِ چار ءُ ٹپاس ءَ دیوان ءِ اڈ دیگ بہ بیت گڑا برزی تک ءِ پتر ءَ اے کارانی چار ءُ ٹپاس ءِ ھاتر ءَ دیوان اڈ دیگی اِنت۔
ششمی چیز: ایش انت کہ پاٹی ءِ تہ ءَ کہ ھما جھد کنگ بیت ءُ پاٹی ءَ ڈن کہ ھما جھد کنگ بیت آئی ءِ تہ ءَ یک لکیرے کشّگ لوٹ اِیت ءُ ایشی ءَ ھوار ھردوکانی میانی سیادی ءِ ھم برجاہ دارگ لوٹ اِیت ھما جھد کہ پاٹی ءَ ڈن کنگ بیت ایشی ءِ تہ ءَ ھما کار کنگ مہ بنت کہ پاٹی ءِ تہ ءِ جھد ءَ بنت ءُ نا کہ تہ جھد ءِ وڑ ءُ پیم ڈن ءَ کارمرز کنگ ءَ بہ بنت۔
اے ھیال شریں وڑے ءَ دارگ لوٹ اِیت کہ پاٹی ءِ بگیری ءَ جھد ءِ چلائینگ یا آئی ءِ ترسینگ ءِ ھاتر ءَ دری تاکت یا جاورانی نپ چست کنگ مہ بیت درستیں پاٹی ءِ باسکاں ایشی ءِ ھیال دارگی اِنت ءُ ھُژّار بوگی اِنت کہ ٹپ اِتگیں ٹراٹسکی ءُ آشوب دژمنیں مردم پاٹی ءِ تہ ءِ جھد ءُ جیڑیانی نپ چست مہ کن اَنت وتی پرشت ءُ پروشی کاراں بندات مہ کن اَنت پاٹی ءِ تہ ءَ جھد ءِ چلائینگ ءِ وھد ءَ پاٹی باسکاں لوٹ اِیت کہ اے وڑیں مردماں موہ مہ دے اَنت کہ جاورھالاں نپ چست بہ کن اَنت اے ھما وھد ءَ بوت کنت کہ پاٹی ءِ رھبندانی پابندی بہ بیت ءُ پاٹی ءِ تہ ءَ جھد راستیں رھبنداں گوں چلائینگ بہ بیت۔
پاٹی ءِ تہ ءَ بس پچیں جھد ءِ موکل ھست بلے اے جھد ءِ موکل ھچبر دیگ نہ بیت کہ چریشی ءَ پاٹی ءِ رھبند یا پاٹی ءِ نظم ءُ ضبط سانمند بہ بنت۔
ھپتمی چیز: پاٹی ءِ تہ ءَ بے رھبندیں جنگ ءِ دارگ ءِ ھاتر ءَ اے گام گیج زورگ ھژدری اِنت۔
1۔ ھر ھما پاٹی باسک ءَ کہ آئی ءَ گوں پاٹی ءِ برزی تک ءِ پتر یا پاٹی گلے ءَ گوں بگیرداری ھست گڑا آئی ءَ لوٹ اِیت کہ آ وتی گپاں یا نگداں دگہ پاٹی گلے ءِ گور ءَ دیم بہ دنت ءُ دگہ بے سر ءُ پادیں گپ مہ جنت۔
2۔ ھر ھما پاٹی باسکاں کہ دومی پاٹی باسک یا لھتے اگدہ دارنی گوم ءَ بگیرداری ءِ ھست گڑا ھمایانی دیم ءَ یا ھمائی ءِ پاٹی گل ءَ تنکید کت کنت آئی ءَ اے درگت ءَ بے پروائی ءَ گپ جنگ نہ لوٹ اِیت۔
3۔ اگاں پاٹی ءِ باسک یا پیسری پاٹی پتر ءَ گوں بگیرداری یے ھست گڑا اے جیڑہ ءَ برزی تک ءِ پتر ءَ ایرکت کن اِت چہ آئی ءَ لوٹ کت کن اِت کہ اے جیڑہ ءِ سر ءَ چمشانک دیگ ءَ دیوان یا آئی ءَ چہ مستریں پتر ءِ دیم ءَ برت کن اِت بلے لاپروائی کنگی نہ اِنت ءُ نا کہ آئی ءِ ھال کسانیں پتراں دیگ لوٹ اَنت۔
4۔ اگاں پاٹی ءِ یک باسکے سرپد بوت کہ دومی پاٹی ءِ باسکے ردی کنگ ءَ اِنت یا ھنچیں کارے کنگ ءَ اِنت کہ پاٹی ءِ مپادانی بگیری یے گڑا اشی ءِ رپورٹ پاٹی گلاں دیگ لوٹ اِیت۔
5۔ پاٹی باسکاں ھنچیں کار دیم ءَ برگ لوٹ اَنت کہ آ راستی ءِ سر ءَ بہ بنت، دگا پراڈیانی بگیری دارگی انت، ھر وڈیں دگائی ءُ وتگڑیں کار ایر جنگ لوٹ اَنت ھما کہ وتسریں باوست، گپ ءُ رپ کن اَنت یا دومیانی رازانی پچ گرگ ءِ جھد ءَ بنت، دروگیں ھال شنگ کن اَنت پاٹی ءِ برزی تک ءِ کمیٹی ءَ وھد وھد ءِ سر ءَ سرپدی دیگ لوٹ اِیت، باسکانی سر ءَ بندش جنگ بہ بیت کہ گچینی جیڑھانی سر ءَ ھچ باوست مہ کن اَنت۔
6۔ ھر یک پاٹی کمیٹی ءَ لوٹ اِیت کہ وھد وھد ءِ سر ءَ ھما سنگتاں بیار اِیت کہ بے نپیں گپ ءُ بے رھبندیں جنجالانی تہ ءَ اَنت آیانی گوم ءَ گپ بہ جن اَنت آیاں بہ گیشن اَنت آ سرپد کنگ بہ بنت ءُ آیانی تہ ءَ نظم ءُ ضبط پیداک کنگ بہ بیت۔
7۔ ھر یک پاٹی کمیٹی ءَ لوٹ اِیت کہ پاٹی باسکانی گپاں گوش بہ دار اِیت، آیاں وھد وھد ءِ سر ءَ دیوان کنگی اِنت، جیڑیانی سر ءَ باوست کنگی اِنت ءُ آیانی کار چارگ بہ بنت ءُ پاٹی باسکاں وتی رایہ زاھر کنگ ءِ موہ دیگ بہ بیت۔
بے رھبندیں جیڑہ ءُ جنجالانی سر ءَ بندش جنگ بہ بیت ءُ آیانی سر ءَ ھچ وڑیں پیسلہ دیگ مہ بیت پرچا کہ اے وڑینانی پیسلہ بوت نہ کنت کہ کے رد ءُ کے راست اِنت۔
وھدیکہ ما سنگتانی بے رھبندیں جیڑھانی گیش ءُ گیواری ءَ نند اِیں گڑا مارا ھما دمان ءَ گیشّینگی نہ اِنت بلکیں آیانی کار ٹپاسگی ءُ ھمود ءَ رزلٹ کشگ لوٹ اِیت ءُ دیمتر ءَ کہ ھما راہ ءَ کہ آیاں روگی اِنت گڑا رھبندانی رد ءَ شوکیں کارے پروگرام دیگ لوٹ اَنت، آیانی کارانی رزلٹ کشگ ءَ پد بازیں سنگتے ءِ ردیں گپانی سر ءَ نگد کنگ بیت کت کنت، گڑا چہ آیاں جست کنگ لوٹ اِیت کہ انگت آیانی لیکہ جتا اَنت؟ اگاں آیاں انگت بگیرداری بیت گڑا اے رھبندی جنگے۔
ھمے وڑ ءَ یک بے رھبندیں جیڑھے رھبندی جیڑھے جوڑ بیت اگاں آیاں رھبندانی سر ءَ ھچ جیڑہ نیست گڑا باوست ءَ پد ھرچ وڑیں رزلٹے در کیت ءُ پد ءَ ھما کار ءِ پروگرام کہ ھما کارانی سر ءَ آئی جوانی ءَ کار کنگی اِنت ءُ پد ءَ درستیں بے رھبندی جیڑہ ھلاس کنگ لوٹ اَنت گوستگیں کار ٹپاسگ ءُ آیانی رزلٹ کشگ بہ بیت۔
بے رھبندیں جیڑھانی گیش ءُ گیواری ءِ مارا جج بوگی نہ اِنت پرچا کہ آئی ءِ سر ءَ نا کہ پیسلہ دیگ بیت ءُ نا کہ گیشینگ بیت اگاں پیسلہ شر مہ بیت گڑا جنگ کنوکیں ھردوٹولی مطمئین نہ بنت ءُ جنگ برجاہ بیت اے وڑیں جیڑہ مسال ء ھبر ءَ پلاں سنگت دومی سنگت ءِ سر ءَ اوست نہ دار اِیت یا شکی نگاھاں چار اِیت اے باوست ءِ تہ ءَ آرگی نہ اِنت پرچاکہ اے وڑیں جیڑھانی ھچ رزلٹ در نئیت اے وڑیں جیڑہ ھنچوش گیش اَنت ءُ سنگت بس کار ءِ میان ءَ ءُ وتی جھد ءُ کرتن ءِ میان ءَ وت ءَ تچک بہ کن اَنت آئی ءِ سر ءَ وت شک دور کیت۔
اگاں بازیں سنگتے وتی رھبندی جھد ءِ تہ ءَ لھتے بے رھبندیں چیز بیار اَنت گڑا رھبندی جیڑھانی سر ءَ زور دیگ بہ بیت کہ بے رھبندیں جیڑہ دلگوش دیگ مہ بنت اگاں ناں رھبندیں جیڑہ ھمایانی پشت ءَ گار بنت اگاں یک سنگتے رھبندی جھد ءَ بے رھبندی چلائین اِیت گڑا آ گوشگ بہ بیت کہ رھبندانی رد ءَ باز جاہ ءَ آ شر اِنت مارا آئی ءِ رھبنداں بس اے واستا انکاری مہ بہ ایں کہ آ کارمرز اِش کنگ ءَ اَنت بلکیں مارا شریں وڑے ءَ آ گوشگ لوٹ اِیت کہ تئی پوزیشن ءُ وڑ ءُ پیم رد اَنت ھمے وڑ یک رھبندے جھد کنوکے بے رھبندی کنگ ءَ دارگ لوٹ ایت۔
بنکی ءَ پاٹی ءِ تھی جھد ءَ بچار ئے گڑا آ سرجمی ءَ لیکہ ءُ رھبندانی سر ءَ بگیرداری ءِ جنگ اِنت پاٹی ءِ تہ ءَ ھر چیز گوں دلیل ءَ بندوک بہ بیت ھر چیز ءِ سر ءَ باوست کنگ ءُ گیشینگ بہ بیت ھر یک چیزے ءِ سوبے بہ بیت اگاں ناں کار نہ بیت ما ھر کار ءَ بے وھد گوازینگ ءَ کت کن ایں بلے ھنچوش کہ مئے گور ءَ سرجمی ءَ دلیل بہ بیت پاٹی ءِ تہ ءَ مارا دلیلانی منّگ ءِ آدت وتی تہ ءَ آرگی اِنت آئی ءِ پجار کنگ ءَ کہ اے دلیل بلکل راست اِنت بزاں پاٹی ءُ پرولتاری جھد ءِ مپاد باندات ءِ مپادانی پابند بوگ ءُ درستیں مپاداں دراجیں وھدے ءِ مپادانی پابند بوگ درستیں چمشانک سھی اِنت ءُ پاٹی ءِ مپادانی تہ ءَ کاینت پرولتاری جھد ءُ سرجمیں پاٹی ءِ مپادانی سر ءَ مہ بنت گڑا اے دلیل بوچے ءِ ھساب ءَ اِنت ھر وڑیں جھد کہ دلیل ءَ مہ منّ اِیت ءُ آئی ءِ واست ءَ ھچ دلیل نیست گڑا آ بے رھبندیں جھد اِنت ھر وڑیں چیزے ءَ کہ دلیل مہ بیت یا آئی ءِ دلیل دیگ مہ بیت گڑا رد کنگ لوٹ اِیت اے وڑ ءَ نا کہ آئی ءِ گیشینگ ءِ راھے در کیت ءُ نا کہ گیشینگ بیت اگاں ما باوست ءَ پد ھم یکجاھے ءَ سر مہ بہ اِیں گڑا اے چیز تچک بیت کہ پاٹی ءُ پرولتاری جھد ءِ بگیری ءَ کے کنگ ءَ اِنت اے جاوراں ھما سنگتانی سر ءَ گلی گامگیج چست کنگ ارزان بیت ھما کہ وتی ردیانی سر ءَ اوشتاتگ اَنت
گوں دلیل ءُ باوست ءَ چیزانی گیش ءُ گیوای ءِ ھاتر ءَ اے الّمی اِنت کہ پاٹی ءِ تہ ءَ جمھوریت بہ بیت ءُ جیڑہ نرمی ءُ بید ء جاک ءُ سلوات ءَ گیشینگ بہ بنت مئے واست ءَ اے ھژدری اِنت کہ ما وتی کم زانتی ءَ مجگ ءِ تہ ءَ بہ دار ایں ءُ بوان ایں سنگتانی لیکہ ءَ مدامی برز بہ دار ایں جاوراں وتی دیم ءَ ایر بہ کن اِت ءُ وئیلانی شریں وڑے ءَ پٹ ءُ پول ءَ بہ کن اِت ۔جیڑہ گوں سنگینی ءَ وانگی اِنت ما چیزاں گوں دلیل ءُ باوست ءَ گشینت نہ کن اِیں اگاں ما بے پرواہ، جزباتی ءُ چو مٹو ءِ وڑ ءَ گوشتگیں چیزاں دوبر بہ گش اِیں کرتن ءَ چہ دور بہ بہ اِیں، وئیلانی شریں وڑے ءَ پٹ ءُ پول ءَ مہ کن اِیں اگاں ما دلیلاں نہ منّ اِیں چیزاں پہ باوست گیشینگ نہ لوٹ اِیں گڑا زاھر اِنت ما جیڑہ ءِ گیشینگ ءِ تاکت ءَ کارمرز کن اِیں، ھنر ءُ ھیلہ کن اِیں چہ پاٹی ءَ ھما سروکی کہ مارا رس اتگ ھمائی ءَ کارمرز کن اِیں گڑا چوشی ءَ پاٹی ءِ تہ ءَ جمھوریت ءِ ھم لوٹ نہ کپ اِیت پرچاکہ تھی جمھوریت ءِ ھاتر ءَ اے ھژدری اِنت کہ ما دراہ دلیل ءُ گوں باوست ءَ چیزاں بہ گیشین اِیں ءُ چریشی ءَ ما یکجاھیں گامگیج چست کرت بہ کن اِیں۔
اد ءَ دلیل ءَ منی مول ایوک ءَ دلیل نہ اِنت بلکیں راستیں وئیل ءُ راستی اِنت کہ کرتنی ثابت بہ بیت بازیں زانتکارے بے نپیں گپانی آماچ بنت ءُ گمراھیں دلیلانی تہ ءَ پنس اَنت آ بید ء راستیں وئیلے ءِ سر ءَ گپ جنگ ءَ پہ دیم گپ جن اَنت آجھان ءِ ھر چیز ءِ سر ءَ گپ جت کن اَنت آیانی گپ بس ھشکیں بٹاک اَنت آ پاٹی ءِ گپاں کارمرز کن اَنت آیانی گپ سرجمی ءَ بے نپ، بلکیں پہ پاٹی ءُ آشوب ءَ تاوان اَنت ھمے واست ءَ اے ھژدری اِنت کہ چشیں بکواس ءُ بٹاکانی بگیری دارگی اِنت ھنچیں دلیل دیگی اِنت کہ آیانی بُن ڈنی جاور ءُ راستیانی سر ءَ اِنت ھما کہ راستیں گپاں چہ پیداک بوتگ اَنت ءُ کرتن ءِ نیمگ ءَ بر اَنت مئے لیکہ ءَ راست بوگ لوٹ اِیت ھر چیز دلیل ءَ بندوک بہ بیت بید ء ایشی ءَ دگہ راہ نیست اگاں پہ وڑ دلیل دیگ بہ بیت پد ءَ ھم کار نہ بیت ءُ ردیں دلیل چد ءُ گنتر تاوان بار اَنت ایشی ءِ تہ ءَ ھچ شک نیست کہ اے گرانیں کارے بلے بس ھمے وٹ کنگ ءَ ما بالشویک گوشگ ءِ کابل بوت کن اِیں بالشویک واجبی چیزانی دیم ءَ سر ءَ جھل کن اَنت آ راستی ءِ منوگر اَنت آ ھما مردم اَنت کہ دلیل ءَ شری ءَ پھم اَنت، ءُ دومیانی گوما ھم راستیں دلیل دے اَنت آ ناسمجیں جھد ءَ ھچ نہ زان انت۔
سنگتاں ! پاٹی ءِ تہ ءَ جھد ءِ اے لھتے وڑ ءُ پیم اَنت کہ شمئے دیم ءَ ایرکنگ اِش لوٹ آں منی گپ ھمیش اِنت کہ مئے سنگتاں پاٹی ءِ تھی جھد ءِ چلائینگ ءِ وھد ءَ پاٹی ءِ تہ ءَ بازیں ردیں دھیان، پاٹی باسک ھاسکار باسکانی پاٹی ءِ جزبگ ھمے وڑ کنگ لوٹ اَنت تا کہ مئے پاٹی ءُ پاٹی ءِ (نقطہ نظر) چد ءُ گیشتر مھکم بہ بیت ھمے مئے مول ءُ مراد انت۔۔۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
لیو شاؤجی
مھروز ھمّل
Previous article
اوگانستان : پاکستان ءِ نیمگ ءَ چہ بُرزی اُرش ءَ کرکٹ کھلاڑیوں ھوار بازیں مردمے بیران
Next article
پاکستان ءِ برزی اُرشاں گوازی کنوکانی بیرانی، اوگان کرکٹ سریز ءِ دزکشی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
لبزانک ءُ آشوب- محمد حسن عسکری | تابش امیر
By
admin1
September 19, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
لبزانک ءُ آشوب
نبشتہ کار: محمد حسن عسکری
بلوچی رجانک: تابش امیر
دی بلوچستان پوسٹ
لبزانک ءُ آشوب ءِ میان ءِ سیالی چی اِنت؟ لبزانک ءَ آشوب ءِ کارانی تہ ءَ کارمرز یا کُمکّار بوگی اِنت یا بوگی نہ اِنت؟ اگاں بوگی اِنت گڑا کجام کساس ءَ بوگی اِنت؟ اِے جُست انچیں جُست اَنت کہ اِیشانی پسّھانی جیڑگ ءَ پِیش مارا آشُوب ءِ جند پرّیچگی اِنت ، پرچا کہ گیشتر ھما مردم کہ آشوب دوست اَنت آوان اَنت وت اِے سما نہ اِنت کہ آشوب چی ءَ گُش اَنت ءُ ما آشوب ءَ چے پیم سما کنگ ءَ ایں، تھنا لبزانک ءِ تہ ءَ ناں، سیاست ءِ تہ ءَ ھم گیشتر رَدی ھمے لبز ءِ شرّیں رنگے ءَ سرپد نہ بوگ ءَ چہ دِیم ءَ اتکگ اَنت، پد ءَ مستریں جیڑہ اِیش اِنت کہ کُلّیں گالبندانی وڑ ءَ اے لبز ءِ مانا گوں یک مردمے ءِ سرگوست ءَ گوں اِینچو ھوار کنگ نہ بیت، اِینچو کہ چاگردی ءُ سیاسی سِتکانی یا کہ بیسھانی بنیاد ءَ جوڑ بوتگیں ٹولیانی لوٹ ءُ باز بر ءَ آوانی آسراتیانی ھساب ءَ ھوار کنگ بیت۔اے ھساب ءَ گُڑا لبز آشوب ءَ اِینگو بجن آنگو بجن اِیشی ءِ سک باز مانا گندگ ءَ کیت۔
چہ درستاں پِیش ھما چیز ءَ گوں ما ھم دپ اِیں، آ آشوب ءِ بابت ءَ یک انچائیں مردمے ءِ جیڑگ اَنت۔ ھمے وڑ ءَ ھرچ آشوبی چِست ءُ ایرانی ھمبراھی ءَ لھتیں جاہ ءَ مارا تاگت کارمرز بوگ ءَ گندگ ءَ کیت، کُشکّائی ھم بیت، دُزّی بیت گوں، ءُ اے ڈولیں چِست ءُ ایر کسان ءُ مزنیں کساسے ءَ ھر راج ءَ دیستگ۔ چوناھا اگاں آشوب ءِ نام ءَ گِر ئے گڑاں درستاں ساری کُشگ، جنگ ءِ اکس دیم ءَ کیت۔چُشکہ ھُکمران ءِ مردم وتی جاہ ءَ چو ارزانی ءَ گوں یلہ نہ کن اَنت ءُ آوانی دُور کنگ ءِ ھاتر ءَ تاگت کارمرز کنگی اِنت۔ھمے واستا آشوب ءِ ھاتر ءَ کار کنوکیں ٹولی وت آشوب ءِ اے اکس ءَ جوڑ کن اَنت، اے پد ءَ دگہ گپّے کہ آشوب ءِ اے اکس اِیشانی جند ءِ واستا چمّ ءِ کُنٹگ بیت، بلے آشوب ءَ چہ پیش لَس مھلوک ءَ را تاگت کارمرز کنگ ءِ واستا اے اکس ءَ دِیم ءَ دینت۔
آشوب ءَ پیسر ھما سیاسی ءُ مئاشی بے رنجی ءِ سما بیت کہ آ وت مزاجانی توک ءَ پریشانی ءِ رنجاں پیداک کنت۔پمشکا آشوب ءِ توک ءَ بھر زیروک یا ھمایت کنوک ” آشوب زندگ بات ” ءِ اوگام ءَ جنان ءَ پیسر اِے نہ جیڑ اَنت کہ آشوب آواناں ھُکمران جوڑ کنت، ایشی ءَ ابید آوانی مازگ ءَ اے ھیال کیت کہ مارا انوگیں ھُکمران ءِ پروشگ ءِ موہ رس اِیت، آشوب ءِ اے ھیال تھنا لَس مھلوک ءَ تَک اوشتوک نہ اِنت، بلکیں آشوب ءِ آزمانگ ءَ انچیں انچیں مردم چہ اِیشی ءَ اسر بیت کہ آ وت امن پسند اَنت، شائر ءُ ادیب و اے ھیال ءَ سک زوتّاں مَنّ اَنت، پرچا کہ آیاں وتی زمانگ ءِ بِے سُدّیں واھگانی گوں ما مزنیں سیادی یے بیت، اِیشی ءَ بِل ” شِیلے ” وت کہ آشوبیاں اے مشورہ ءَ دنت کہ زُلم ءِ جواب ءَ گوں سلامتی ءَ بدے، آ ھم انچو آشوب ءِ سر ءَ ھبر ءَ بید ء زُلم ءُ ھونریزی ءَ کُت نہ کنت۔اے الّمی اِنت کہ باز بر ءَ آئی ءَ را اے وڑیں آشوب ءَ چہ تُرس بہ بیت کہ آئی ءِ توک ءَ انساناں کُشگ زلوری بہ بیت، بلے ھونی ئیں مدارگاں چہ مزہ زورگ ءَ آ کسّے ءَ چہ کم نہ اِنت، شیلے چے معنی، فرانس ءِ آشوب ءَ پد پورائیں یورپ ءَ ھرچی کہ آشوبی شائرے بوتگ آوانی توک ءَ ھونریچی ءِ سرھال نوں بس اَنت، بلکیں ٹہ اِیت مارکسیت ءِ اسر ءِ چیر ءَ ھما کہ آشوبی لچّہ نبشتہ کنگ بوتگ اَنت، آ ھم چہ اِیشی ءَ ھالیگ نہ اَنت، اد ءَ تک کہ ” ڈی لوئیس، اسپینڈر، آڈن ” ءِ وڑیں پکائیں مردمانی لچّھانی توک ءَ اے ھبر گندگ ءَ کیت، وت ھمد ءَ مئے اردو شائری ءِ توک ءَ اوں ھمے ھال اِنت۔ انوگ ءَ چہ دہ سال پیسریگیں لچّھاں یات بکن اِت، آوانی توک ءَ زھم ءُ کارچ، آس ءُ ھونانی چینچو ھبر گندگ ءَ کیت، ھاس احسان دانش ءِ یک لچّھے ءِ توک ءَ و سک باز بوتگ۔۔۔ ھما لچّہ کہ شائر آشوب ءِ بابت ءَ یک وابے گند اِیت۔ لبزانک ءَ ابید آرٹ ءِ توک ءَ اوں ھمے رنگ گندگ ءَ کیت، شرتریں درور ” دلاکروا ” ئیگ اِنت، آ و یک ساھتے ءِ واستا ھم ھونریچی ءُ آشوب ءَ چہ یکّے دومی ءَ جِتا کُرت نہ کنت۔ بزانکہ اگاں ما لبزانک ءِ توک ءَ آشوب ءِ اے وڑیں اَکس ءِ دروراں بِہ پولاں گُڑا ھزارانی کساس ءَ تاک یکجاہ کُرت کناں۔
بلے چہ اِے لبزانک یک مزنیں جیڑگے دیم ءَ آؤرت کُرت کنت؟ اِیشی ءَ چہ و مارکسی مردم اوں انکار کن اَنت، لبزانک و یک نوکیں ھیالے ءِ پَٹ ءُ پول ءِ برابری اِنت ءُ آشوب ءِ اے وڑیں اکسے ءِ توک ءَ برابری ءِ ھچ جاہ پشت نہ گیتکگ۔ لبزانک نوکیں جیڑگ لوٹ اِیت پرچا کہ لبزانک بنیادی ھساب ءَ ھیال ءُ جیڑگ ءِ ھمایتی اِنت ءُ بُرز ءِ کُرتگیں ھبرانی توک ءَ ھمے گندگ ءَ کیت کہ تباھی ءِ واستا دگہ تباھی ءِ لوٹ باکی دُرستیں چیزانی سر ءَ ھاکِم اِنت ، ھمے واستا اِے اکس ءِ پُشدر ءَ یک اسر کنوکیں لبزانکے و دیم ءَ اتک کنت بلے مزنیں لبزانکے دیم ءَ اتک نہ کنت، گیشتر اے وڑیں جاورانی توک ءَ نبشتہ کنوکیں مردم لکچر دنت ، لبزانک انّاں، اے وڑیں ھبر پد ءَ آشوبی زمانگ ءِ گوزگ ءَ پد بے رنگ، سِرتگ ءُ باز جاگھاں پورو شُگلے گندگ ءَ کیت۔
”ییٹس” ءَ گُشتگ کہ مردم گوں وت ءَ اگاں جنگ بکنت گڑاں شائری ودی بیت، گوں دِگراں جنگ بہ کنت گڑا واز ءُ لچکر پیداک بیت۔ کجام وڑیں آشوبی شائری ءِ ما انوں ھبر ءَ کنگ ءَ اِیں، آئی ءِ توک ءَ جنگ و دومی ءِ ارواہ ءُ اسولانی توک ءَ اوں نہ بیت بلکیں دومی ءَ را تھنا یک چیزے پھمگ بیت۔۔۔ ءُ ھما وڑیں چیز کہ آئی ءَ ما بس پروشگ ءُ دور دیگ لوٹاں۔ ھما چیز ءَ کہ تھنا پروشگ ءُ دور دیگ لوٹ ئے آئی ءِ واستا تئی کِرد کجام ھم وڑ ءَ ساچشتی بوت نہ کنت۔ ھمینچو دیر ءَ تاں تئی دماگ ءَ لھتیں چیزاناں { انساناں یا اسولاں، چیزاں} تھنا پروشگ ءُ دور دیگ ءِ واستا پروشگ ءُ دور دیگ ءِ جزبگ ءِ سر ءَ بیت، تو مزنیں لبزانکے وجود ءَ آؤرت اوں کُرت نہ کن ئے۔ اے رویّہ وَ اوّل ءَ چہ بگیر انسانی اِنت ءُ انسان وتی انسانیت ءَ گار کنگ ءَ چہ انسانی دروشمیں چیز وجود ءَ آؤرت اوں نہ کنت۔
البت یک ھبرے زلور ممکن اِنت۔بوت کنت کہ جنگ ءِ واستا جنگ ءِ جزبگ لھم لھم ءَ جنگ ءَ را یک گچینی یا مزنیں گوں دلچسپی ءَ مشاھدہ کنگ ءِ جزبگ ءِ توک ءَ مَٹ بہ کنت ءُ اِزمکار جنگ ءُ پساد ءَ شرّیں وڑے ءَ اکس کَشّی ءَ بکنت۔ اے وڑیں جاوراں آ ھَکّ ءُ دل شوکیں لبزانک ءُ آرٹ جوڑ کُرت کنت۔ اِیشی ءِ درستاں چہ شرتریں درور ” دلاکروا ” ءِ اکس اَنت۔ برھال اے کار ءَ مردم آشوب ءَ پد و کرت کن اَنت بلے آشوب ءَ پیسر انّا۔ ھاس کہ ھما ازمکار کہ آشوبی جاوراں کُمک اوں کنگ لوٹ اِیت ءُ آئی ءِ مازگ ءِ توک ءَ ھونریچی اوں ھست۔ ما ھما اِزمکارانی مازگ ءَ آشوبی ھونریچی بئیت آئی ءِ شکسیت ءَ شَھوَت ءِ مان گیشگ ءَ چہ ھالی مہ پھم اَنت، من ءَ پد ءَ ” دلاکروا ” ءِ یک اکسے ءِ یات پیداک اِنت۔ آجوئی ءِ جنین سنگر ءِ سر ءَ اے اکس ءِ توک ءَ تھنا ” دلاکروا ” ءِ انّا اے پیمیں دراھیں آشوبی ازمکارانی نپسیاتی سرگوست ساپیں رنگے ءَ درائی کن اَنت۔ ”آجوئی ءِ دیوی ” سکّیں پراھیں ءُ توانائیں جنینے ءُ آئی ءِ دلبند شر مزن اِنت، اے وڑیں جنینے ازمکارے ءِ توجّہ ءِ بنجاہ اِنت، بلے آ وتی جسمانی ھساب ءَ اے وڑیں جنینے وتی کمان ءَ کُرت نہ کنت۔ھمے واستا آئی ءِ بے چاڑی ءُ دلوارگی، دلسپائی مساکیت ءِ توک ءَ مَٹ بیت ءُ پد ءَ آ یک جنینے مُردگانی ءُ ٹپّیانی توک ءَ بوگ ءَ ابید دگہ پیمیں جیڑ اِت نہ کنت۔ اگاں اے ڈولیں ازمکار سیاست ءِ اوں شوکینے بہ بیت گڑا آ یکدم آشوبی ھونریچی ءِ شیداھے بیت، ایشی ءِ توک ءَ ھچ بدگمانی نیست کہ جنسی مانگیشگ ءِ سبب ءَ سیاسی جنگ پہ جنگ ءَ کم بیت ءُ ازمکار ءِ ساچشت ءِ توک ءَ نپسیاتی جیڑہ کیت ءُ آئی ءَ را بے لبزانک ءُ بے ازم بوگ ءَ شہ رکّین اِیت۔ پمیشکا اے جنسی پریشانی ءِ شرّیں پھنات اوں ھست ءُ ھرابیں ھم، ایشی ءَ ابید ” دلاکروا ” ءِ اکس کامیات نہ بوتگ اِت اَنت۔
2) آشوب ءِ دگہ مانا یے انگت ءَ جُھلانک اِنت، ھما آشوبی کہ اگلمند اِنت آ اِے مانا ءَ اوّل سر ءَ چہ پوہ بیت، آ دگہ مردم آشوب ءِ گوزگ ءَ پد اِیشی ءِ جھلانکی ءَ دیست کن اَنت، اگاں ناں آ دگنیا ءِ جیڑھاں گوں اَنچو چِیر ءُ سر بنت کہ اِیشی ءِ ھچ سُدّ ءَ نہ بنت کہ آشوب چی یے ءُ چی یے نہ اِنت، آشوب ءِ راستیں مانا ھونریچی یا تباھی نہ اِنت ءُ ناکہ بس یک تُشے مٹ ءُ سٹّی یے آشوب گشگ بیت، اے وَ آشوب ءِ ارزانیں مانا اَنت، اسل آشوب و بِے ھونریچی ءَ اوں بوت کنت۔۔۔پد ءَ اوں ھون ھرچ وڑ ءَ ریچگ بیت۔ آشوب ءِ اسل مانا اِیش اِنت کہ ھما زندگی کہ بیکار اِنت مٹ کنگ بہ بیت، ءُ آئی ءِ جاگہ ءَ یک نوکیں زندے بئیت کہ نوکیں جاوراں گوں یک بہ بیت، اسلی آشوب تھنا سیاسی یا چاگردی نہ بیت بلکیں تئی اِکدارانی آشوب بیت، آشوب ناں تھنا یک چاگردے ءِ چمّ دیستگیں رنگ ءُ دروشم ءَ مَٹ کنت بلکیں آوانی دل ءُ دماگ ءَ اوں مَٹ کنت، اسلی آشوب تَبی آشوب بیت۔ اِیشی ءَ چہ یک نوکیں انسانے ودی بیت { نوکین ءَ چہ من لُکّیں مانا زورگ ءَ اوں}۔
اے وڑیں آشوبی ءِ توک ءَ لبزانک ھر وھد ءَ کُمکّار بیت، بلکیں اے وڑیں آشوب ءَ چہ چار گام دیمتر ءَ بیت،پیشتریں رَدّ ءُ بدلیانی، زلورتانی جیڑگ ءَ لبزانک پیش دار اِیت، اے بدلیانی تَبی پھناتانی نزّارگ ءَ اوں لبزانک کنت۔ وتارا آشوبی گشگ ءَ ابید لبزانک ھرچ اوّل سرین ءُ مزنیں آشوب ءِ دُژمن لیکگ بیت۔” ڈی ایچ لارنس ” ءَ و اد ءَ تک اوں گشتگ کہ ھما وھد ءَ تک لبزانتے انسانی شئور ءِ بنیادی رَدّ ءُ بدلیانی درشانی ءَ مہ کنت آ مزنیں لبزانتے جوڑ بوت نہ کنت ھالانکہ تو ” لارنس ” سیاست ءَ چہ بیزاری ءِ جار ءَ جنگ ءَ اِنت بلے آئی ءَ منّ اِتگ کہ انسان ءِ سیاسی شئور ءَ لھتیں بدلیانی درشانانی پیشدارگ ءِ سبب ءَ ”شیکسپئر” اے وڑیں مزنیں شائرے جوڑ بوتگ، ھالانکہ من ءَ شیکسپئر ءِ بابت ءَ اے وڑیں بیان کبول نہ اِنت بلے بنیادی ھساب ءَ ” لارنس ” ءَ شر گُشتگ، بلکیں ” جوئس ” ءِ نزدیک ءَ اد ءَ شئور ءِ تبدیلیان ءُ نوکیں آشوبانی نشانگ گندگ ءَ کیت۔ اے ھساب ءَ ما ” جوئس ” ءَ را اوں آشوبی لبزانتے گُشت کنیں۔ ھیر، پلھال آشوب ءِ مانا ءَ اِینچو دراجکَش نہ کنین ءُ بس سیاسی ءُ مئاشی مَٹّیاں تک لُکّ داراں، پرچا کہ ھمے بدلی گیشتر انسان ءَ درستاں چہ گیشتر سرپد بنت ءُ درستاں چہ ساپیں رنگے ءَ گندگ ءَ کاینت۔ ھر وھد ءَ اے وڑیں مٹّیانی ھبر کیت لبزانک دائم ءَ آئی ءِ واستا ھبر چست کنت۔ یک یا دہ دوازدہ لبزانت اگاں تبدیلیانی ھلاپ ءَ بہ بنت گڑا ایشی ءَ ھچ نہ بیت گیشتر ایشی ءِ ھکّ ءَ ھبر کناں۔ چونکہ لبزانک ھرچ مھلوک ءِ دستاں یک آلھے، نوکیں برابرے ءِ لوٹ ئے، پمشکا تبدیلیانی ھمایت لبزانک ءِ واستا سک باز اِنت، اے ھر وھد ءَ ھمے ھساب بوتگ ءُ ھمے ھساب ءَ بیت۔
ایشی ءِ توک ءَ ھچ شک نیست کہ لبزانتے ءِ شکسیت ءِ توک ءَ رج اِت پسندی ءِ یک پھناتے اوں بیت، ھبر ایش اِنت کہ لبزانتے تھنا اے ڈولیں چیزانی بابت ءَ نبشتہ کرت کنت کہ آ آئی ءِ نپسیاتی ءُ دماگی تجربہ ءَ اتکگ اَنت، اے ھما چیز بنت چشکہ یک ھاسیں وھدے ءَ موجود بہ بنت، ھما کہ دیم ءَ نوک وجود ءَ کاینت، ایشی ءِ بابت ءَ لبزانتے ھچ نبشتہ کرت نہ کنت پرچا کہ آ اِیشی ءِ تجربہ ءَ نیتکگ۔ آ بس ھستیں چیزاناں ھست کنگ ءِ جھد ءَ کنت، آئی ءِ اے ھیسیت در آشوبی یے ءُ یک ھدّے ءَ تک پکا اِنت۔بلے ھواری ءَ وھدے کہ ھالات انسان ءَ بدل کنگ ءَ مجبور کن اَنت گڑا لبزانک اوں ھالاتانی ھم آواز بیت۔
تبدیلیانی نیمگ ءَ اشارہ کنوکیں لبزانت دو وڑیں بنت، یک نیمگے ءِ لبزانت وَ اے وڑین اَنت کہ وڑ وڑیں راہ ءَ چہ پیش دار اَنت کہ وھد ءُ زمانگ ءِ نزام ءُ اکدار پرچا بے سوب ءُ ناکارہ اَنت، باز رند ءَ اے وڑیں لبزانتاں کوھنیں چیزاں گوں باز اِشک بیت، ءُ آ اِیشاں مٹ کنگ نہ لوٹ اَنت، بلے لبزانتے ءِ راست چاروکیں چم آئی ءَ مجبور کن اَنت کہ آ بچار اَنت کہ اے نوں کوھن بوتگ اَنت ءُ ناکارہ اَنت۔ اے وڑیں لبزانت اوں آشوب ءِ ھزمت ءَ کنگ ءَ اِنت،اے وڑیں لبزانتے ءِ آشوب، آشوب پہ جنگ ناں بلکیں آشوب پہ تئمیر اِنت۔ دومی نیمگ اِیش اَنت کہ آ زان اَنت کوھنیں اکدارانی جاگہ ءَ نوں کجام نوکیں اکدار رواج بگر اَنت، کم چہ کم آ در شئوری ءَ نوکیں اکدار ءِ نیمگ ءَ اشارہ کن اَنت۔ اے مردم اسلی آشوبی لبزانت اَنت بلے توری آوانی توک ءَ تشدد پسندی بیت یا ناں بیتز توری تو آواناں آشوبی مہ گُش اوں آشوب بے ایشانی نپسیاتی بیسہ ءَ وجود ءَ نہ اِت۔
اردو لبزانک ءَ اوں دگہ لبزانکانی ڈول ءَ اے وڑیں آشوبی مٹّیانی بزانکہ انسانی شئوری گوں مٹّیاں ھمراہ داری کتگ۔ سر سید ءِ تھریک ءِ توک ءَ اوں لھتیں آشوبی اناسر ھست اَت ،توری آ چم ءُ نزاھر ءَ (سدفیصد اصلاح) پسند گندگ ءَ پرچا نیتکگ۔ اے تھریک ءَ مسلمانانی شئور ءِ توک ءَ ھرچ تبدیلی آؤرت، آئی ءِ توک ءَ لبزانک برابر ء شریک بوتگ۔ ما بگش ایں کہ اینچو مزنیں مٹّی اوں بگند ئے لبزانک ءَ آؤرت، ایشی ءَ پد مئے شئور ءَ وتی نیمگ ءِ چَکرینگ ءِ آجت ۳۶ ءِ نزدیک ءَ اتک، آ وھد ءَ اوں لبزانک چہ سیاست ءَ انسانی نپسیاتی ھیسیت ءَ دیمتِر ءَ بوتگ، اے نپسیاتی مَٹّی تھنا ھما لبزانتاں چہ نہ بوتگ کہ ایوک ءَ شئوری راہ ءَ آشوب آرگ ءِ ھک ءَ بوتگ اَنت، بلے ایشی ءِ توک ءَ ھما لبزانت کہ آواں لبزانک ءَ را شئوری ھساب ءَ چہ آشوب ءَ جِتا کنگ ءَ اوں مزنیں دستے مان اِنت، اے وڑیں لبزانتاں وَ آشوب ءِ روہ ءَ را سیاست ءُ مئاشیات ءَ چہ اوں دیمتر ءَ برتگ ءُ زندگی ءِ کُنڈ کُنڈ ءَ تک سر کتگ۔
(3) آشوب ءِ اے دو مزنیں مانا وَ بوت اَنت، بلے ، آشوب ءِ مانا ءَ باز بر ءَ سیاست اوں وتی واستا مٹ ءُ سٹ کنت، اے ھبر ءِ درور ءَ انوگیں فرانس ءِ پلسپی ادیب ”ژاں پال سارتر” ءَ لبزانک ءُ آشوب ءِ نیام ءَ باوست کتگ ءُ دیم ءَ آؤرتگ۔ فرانس ءَ جرمنانی کبزہ ءِ دوران ءَ سک باز سیاسی مردم گوں جرمنیاں شت اَنت ءُ تپاک بوت اَنت۔ ھمے وڑ یک مردے ھست اَت کہ درائینت ئِے ، ملک ءِ ھستیں جاورانی گندگ ءَ چہ آشوب ءِ مانا ایش بیت کہ ھرچی ھما وڑ اِنت بِل اِت ئِے کہ ھما وڑ بیت۔ دومی تاریپ یک کمیونسٹے ءَ پیش کرت کہ آشوب ءِ مانا ایش اِنت کہ پیداوار گیش کنت۔ اے دو انچیں تاریپ اَنت کہ چہ ایشی ءَ آشوب ءِ پوراھیں مانا اے دیم ءُ آ دیم بیت۔ اے ھبر منّگ بیت کہ ھر وھد ءَ آشوب ءِ زلورت نہ بیت ، وھدے یک برے کوھنیں رواج ءُ اکدار ھتم بہ بنت گڑا اے الّمی بیت کہ جنگ ءُ چوپ دارگ بہ بنت ءُ نوکیں اکدار چِن ءُ لانچ کنگ بہ بیت۔ بلے اے آشوب گشگ نہ بیت پد ءَ اوں ایشی ءِ زلورت ھست۔ بلے ھبر ایش اِنت کہ لبز آشوب وت سکّیں دل کشیں لبزے، کہ ایشی ءِ بس اش کنگ ءَ چہ مردم ءَ جزبگ الّم کیت، ءُ سیاسی جمائت وتی مکسد ءَ اوں ھمے جزبگ ءُ کوکاراں چہ ھاسل کن اَنت، گڑا آ اے وڑیں کار آمدیں لبز ءَ چتور یلو بکن آں؟ بلے بگوش کہ آشوب ءَ پد یک دگہ جمائتے نوک ھکومت ءَ کیت، پمیشکا آشوب ءِ اسل مانا ایشی ءِ وتی ماد ءِ الٹ بیت، دومی نیمگ ءَ اے لبز ءَ وتی پائدگ ءِ واستا کارمرز کنگ اوں الّمی اِنت۔ نوں آشوب ءِ مانا بدل ناں بلکیں برجم دارگی اِنت، اے مئے بیستُمی کرن ءِ سیاست ءِ جادو اِنت۔ بے ایمانی وَ پیسر ءَ اوں بوتگ بلے یک لبزے ءِ مانا اے رنگ ءَ تک مٹ ءُ سٹ کنگ مردماں نہ زانتگ بوتگ۔ لبزانک آشوب ءِ ھمراہ داری ءَ ھما وھد ءَ کنت وھدے کہ زند ءَ را وت آشوب درکار بہ بیت۔ بُرز ءِ آشوب بس یک بے مانائیں لبزے پمیشکا لبزانک اوں ایشی ءِ ھمراہ داری ءَ نہ کنت۔ اگاں لبزانتے ءَ را اے گشگ بہ بیت کہ آشوب ءِ ھاجت نوں ھلاس اِنت گڑا آ اے ھبراں زار اِیت۔ بلے یک انچیں کارے کہ آ آشوبی کارے نہ اِنت ءُ آ آشوب گشگ بہ بیت آ چہ آئی ءَ ھمایت لوٹگ بہ بیت گڑا آ اد ءَ ایشی ءِ منّگ ءَ تیار نہ بیت۔ البت اے دگہ ھبرے کہ یک ملکے ءِ لبزانت پوراھیں سیاسی مردمانی گلام جوڑ بوتگ اَنت ءُ ھرچ ھبرے ھچ اینگور ءُ آنگور منّ اَنت، بلے وتی نپسیاتی تجربہ ءِ ھلاپ بوگ ھمے ھبر ءَ پدّر کنت آ یک شرّیں لبزانکے بِھ ودی کرت نکن اَنت۔ آشوب ءِ اے دراھیں مانا کم ءُ باز سیاسی اِت اَنت۔ پرچا کہ آشوب ءِ لبز درستاں چہ گیش سیاستی ءُ مئاشتی اداراھاں کارمرز بیت۔ پمیشکا سیاسی گلاں ایشی ءَ را وتی لیبوک جوڑ کرتگ ءُ آ دانشور ءُ لبزانتاں چہ اوں ھمے امیت ءَ دار اَنت کہ ما آشوب ءَ را ھرچ رنگے دِے ایں آ ھمے وڑ امیشی ءَ بزور اَنت۔ بلے لبزانک وت ءَ ایشی ءِ پرچا اے وڑ پابند بکنت؟ آشوب تانا سیاسی چیزے نہ انت۔ سیاسی ءَ چہ گیش وَ اے یک نپسیاتی تَھرے۔ گڑا ما لبزانک ءِ بابت ءَ ھبر ءِ وھد ءَ آشوب ءِ مستریں مانا یاں پرچا وتی جیڑگ مکن آں؟
اگاں آشوب ءِ مانا نوکیں جاوراں چہ مپاھمت پیدا کنگ ءِ واستا وت ءَ مَٹّ کنگ ءِ نام اِنت گڑا اے وڑیں مپاھمت ءِ زلورت وَ زندگی ءِ کسان کسانیں جاگھاں ھر وھد ءَ بیت ءُ ادب باز بر ءَ ھمے وڑیں وجدانی نکشکاری ءَ کت۔ گوں راستی ءَ یک بوگ وت یک آشوبے۔ ءُ لبزانک درستاں چہ ساری ھمے آشوب ءِ آدینک اِنت۔ بگند ئے ھمے واستا اوں اے انسان ءِ پشت گیجگ ءِ واستا الّمی اِنت۔ لبزانک ءِ آشوبی کار گوں راستی ءَ ھم کوپگ بوگ ءَ اِنت ءُ ایشی ءِ کمک راستی ءِ مٹ بوؤکیں رنگانی ھمراھی ءَ زندگی ءِ اوزار ءَ مناسب ھدّے ءَ تا بدل کنگ ءَ اِنت۔ زندگی ءِ توک ءَ تھنا سیاسی ءُ مئاشی کدّ ءَ جدلیاتی کار نہ بوھگ ءَ، بلکیں جدلیاتی کار ءِ باز میدان گندگ ءَ کیت۔ ادب جدلیاتی کار ءِ ھرچ مزن ءُ کسانیں ندارہ ءِ اھاتہ ءَ کنت۔ میر ءِ اے مشئوریں شیر ءَ دلگوش کن اِت:
“فقیرانہ آئے صدا کر چلے”
“میاں خوش رہو ہم دعا کر چکے’
اے شیر ءِ توک ،ءَ کم جدلیات گندگ پیداک اِنت؟ بلکیں اسلی جدلیات وَ ھمُک روچ ءِ انسان ءِ سیادیانی اِنت۔ میر ءِ برزا داتگیں شیر ءِ توک ءَ چہ آشوب، نپسیاتی ءُ اکلاکی آشوب چیر اِنت
بلے چیری ءِ وجہ زانگ نہ بیت۔
“تم جہاں کے ہو واں کے ہم بھی ہیں” اگاں مردم میر ءِ اے شیر ءِ جدلیات ءَ بِہ پھم اَنت گڑا چہ ایشی ءَ ھما آشوب کہ کیت، آ مارکس ءِ آشوب ءَ چہ سک باز مزن بیت۔ اے شر اِنت کہ انسانانی گیشتری اے جدلیات ءَ را نہ پھم اِیت ءُ ھمے واستا میر ءِ ھیال ءَ اتکگیں آشوب بِھ نہ اِت اوں، بلے بھرھال لبزانک ءِ کار وَ ھمیش اِنت کہ آ انسانانی دیم ءَ آشوب ءِ نوک ءَ چہ نوکتریں رنگ بیار اِیت ءُ آشوب ءِ مانا ءَ مستر ءَ چہ مستِر بکنت۔ یک مزنیں لبزانتے یک مزنیں آشوبی ءِ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
تابش امیر
محمد حسن عسکری
Previous article
دشت ءَ مجید بریگیڈ ءِ اُرش : زمینی جاورانی مٹی ءُ ھنر ءُ رپکاں کنگ بیتگ
Next article
بلوچستان ءُ کراچی ءَ چار بیگواھیں مردم یل بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
شھید میرک تو باز یات کائے- سنگت کوھی | دروشم بلوچ
By
admin1
September 18, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
شھید میرک تو باز یات کائے
نبشتہ کار: سنگت کوھی
رجانکار: دروشم بلوچ
دی بلوچستان پوسٹ
چوناھا بلوچستان ءِ جنگ ءَ ھزاراں ورناھاں وتی سر پہ وتن ءَ ندر کتگ اَنت۔ اے شھیدانی تہ ءَ ھر یکے ءِ جاہ مئے دلانی تہ ءَ سک برز اِنت بلے لھتے سنگت ھست کہ آ تھنا سپاھیگ ناں بلکیں دل ءَ گوں سک نزیک بنت۔ مئے نزّیکی گوں آیاں تھنا جھد یا سنگرانی تہ ءَ نہ بیت، بلکیں آ مئے یات، گپ ءُ دوایانی مُجتی بھر جوڑ بنت۔
شھید میرک ھم یک انچیں سنگتے اَت۔ آ تھنا یک ھمکارے نہ اَت بلکیں یک براتے اَت، یک رازدارے ءُ یک انچیں سنگتے اَت کہ آئی ءِ ھمراھی ءَ نندگ ءَ گوں وھد ءِ ھچ سما نہ کپت۔ آئی ءِ بچکند، آئی ءِ دلیری، آئی ءِ لیکھی پُھتگی ءُ آئی ءِ گپ ءُ تران انگت ھم مئے ذھن ءُ دل ءَ تازگ اَنت۔
یات اِنت کہ آئی مدام گُشتگ اَت: “زند ءِ مستریں سوبمندی ایش اِنت کہ مردم وتی مول ءُ مراد ءِ سر ءَ مھکم بہ بیت۔” ءُ بے شک، میرک وتی گپ ءِ سر ءَ سرجمی ءَ اوشتات۔ آئی ءَ وتی جان دات بلے ھچبر چہ وتی تچکیں راھبنداں پُشت ءَ نہ کنز اِت۔
مرچی ھم کہ ما چہ آیانی کوچگ ءَ گوزیں گڑا آئی ءِ ھالیگیں جاہ مئے دل ءَ سوراک کنت ۔ مُچّیانی تہ ءَ آ بچکندگاں نہ گندیں ، سنگرانی تہ ءَ آ دلبڈی ءَ نہ اشکن ایں. بلے ما زانیں، آ مئے تہ ءَ زندگ اِنت، مئے ھیالانی تہ ءَ، مئے جھد ءِ تہ ءَ ءُ ھرچ ھما روچ ءَ کہ ما آجوئی ءِ واب گندیں۔
من ءَ انگت یات اِنت کہ من اولی رند ءَ 2023 ءَ شھید میرک ءَ گوں گند ءُ نند کتگ اَت ، ھمے ساھت ءِ اکس انگت منی ھیال ءَ تازگ اِنت۔ آئی ءَ من ءَ چار اِت، آئی ءِ دیم ءَ کسانکیں بچکندے اتک، انچو گُش ئے آئی من ءَ پیسر ءَ زانتگ اَت۔ آئی ءِ چمّانی تہ ءَ یک اجبیں تاھیرے اَت ءُ آئی ءِ دیم ءَ یک انچیں شرپے اَت کہ بوت کنت کہ راستی ءُ کربانی ءِ راہ ءَ گچین کنوکیں مردمانی گور ءَ بوت کنت۔پد ءَ کمو دیر ءَ پد کہ درستیں سنگت شتگ اَت اَنت ءُ مچّی ءِ شور کم بوتگ اَت گڑا میرک آھستہ منی نزیک ءَ اتک۔ آئی ءَ نرم نرم ءَ گُشت ” من ترا زاناں “۔ من ھمے گپ ءِ اشکنگ ءَ گوں ساھتے بے توار بوتاں۔ آئی ءِ توار ءَ یک اجبیں آشنائی یے اَت، انچو گش ئے ما پیسر ءَ ھم چکرے دچار کپتگیں ۔ آئی ءِ دروشم ءَ ناں گھمنڈے ھست اَت، ناں دکھاوھے ھست اَت۔ بس راست ءُ ھکیکت دوستے اَت-
گُڑا شھید میریک ءَ بچکند اِت ءُ گْوشت ئِے تو سک شر نبشتہ کن ئے من تئی نبشتانک ونتگ اَنت ۔ من ءَ اے گپ ءِ اِش کنگ ءَ ھیرانی ھم بوت ءُ وشی ھم ۔” آئی ءَ گیشتر من ءَ گْوشت کہ مئے پیسر ءَ ھم گوں یک دومی ءَ رھوت بوتگ۔ چو کہ آئی ءَ اے گپ جت گڑا آ کوھنیں ساھت منی ھیال ءَ پد ءَ اتک اَنت ءُ من ھما دمان ءَ میرک پجا آؤرت۔ ھمے ساھت ءَ پد مئے دوستی ءِ تہ ءَ نوکیں گھتری یے اتک۔ انچو سما بوت کہ ما کرنے بیت یکے دومی ءَ زان ایں۔
ما دو سال ءَ یکجاہ یکیں کیمپ ءَ بوتیں ۔ ھما روچاں منی ءُ میرک ءِ سیادی چہ سادگیں دوستی ءَ ابید براسی دروشمے ءَ بدل بوتگ ات۔ ما گوں یکے دومی ءَ سک نزیک بوتگ اتیں۔ ما گم ، وشّی، تھنائی، مھنت درست ھواری ءَ گوازینت اَنت۔ شھید میرک ناں ایوک ءَ دلیریں مردمے اَت بلکیں یک انچیں سنگتے ھم بوتگ کہ آئی ءَ گوں دل ءِ جھلانکی ءَ مئے ھیالداری کتگ ات۔ آئی ءِ گپ، آئی ءِ کندگ، آئی ءِ ھیال انگت منی دل ءَ زندگ اَنت۔
مئے سنگتی تھنا دو مردمانی سیادی نہ اَت، بلکیں شھید میرک ءِ مھر گوں وتی زمین، وتی بلوچ راج ءَ گوں باز گھتر ءُ گیشتر اَت۔ دو گھار ءِ یکیں برات اَت آ وتی کھول ءِ گڈی کمککار اَت ۔ انگت ھم آئی ءَ وتی زاتی گم ءُ مات ءُ گھارانی مھر یلہ دات انت ءُ وتی سرڈگار ءُ راج ءِ ھاتر ءَ وتی جان ندر کت۔
مروچی ھم من آئی ءِ شھادت ءَ یات کناں دردیگیں مارشت وَ کیت بلے چہ ایشی ءَ گیش من ءَ شان بیت کہ میرک ءِ وڑیں دلیر، زانتکار ءُ راست دوستیں ورنا مئے ھمراہ بوتگ اَنت۔ ایشانی کربانیانی سوب ءَ ما اے سرپدی ، دلیری ءُ جھد ءِ جاہ ءَ سر بوتگیں ۔
میرک تو مرچی مئے گوما جسمانی دروشم ءَ ھست نہ ئے بلے تئی کربانی، تئی ھما جزبہ ءُ تئی یات مئے دلانی تہ ءَ مدام زندگ بنت من زاناں میرک ءِ کربانی انچو مزن اِنت کہ آئی ءِ دیم ءَ منی لبز انچو کسان ءُ نزور گندگ بنت۔ بلے من چے بہ کناں؟ ھر وھد ءَ کہ من ءَ تئی یات کیت دل بے تاھیر بیت ءُ من کلم ءَ چست کناں۔بَلے پد ءَ من ءَ سما بیت کہ منی کلم ءَ ھمے زور نیست کہ تئی کربانیاں گوں انساپ بہ کنت۔
میرک تو بس یک سنگتے یا ھمکارے نہ بوتگ ئے، تو پہ مئے واستا یک جزبگے بوتگ ئے، یک رژنائی یے بوتگ ئے، کہ انگت مئے دلانی تہ ءَ روژناہ اِنت۔ تئی بے دروریں کربانی مارا وانین ایت کہ پہ زمین، راج ءُ راستی ءَ زندگ ءُ مرگ راستیں شرپ اِنت۔
تو مئے دلانی تہ ءَ مدام زندگ بہ ئے تئی نام تئی کرد ءُ تئی مشن مئے ھرچ کٹم ءِ تہ ءَ زندگ مان ایت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
دروشم
سنگت کوھی
Previous article
بلوچستان ءَ پاکستانی پوج ءِ زوراکی ءِ یکشل ءَ برجاہ
Next article
زھری: پاکستانی لشکر ءِ ڈرون ءِ اُرش، یکیں کھول ءِ دو زالبول ءُ یک مردینے ءَ ھوار چار مردم بیران، پنچ زدگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سَیمی گْورم (ایلون ٹوپلر) – شاھد اھمد
By
admin1
August 14, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سَیمی گْورم (ایلون ٹوپلر)
رجانکار: شاھد اھمد
دی بلوچستان پوسٹ
مئے زندگی ءِ تہ ءَ یک نوکیں دودمانے پیداک بوگ ءَ اِنت ءُ اگل ءِ کورْ ، ھر جاہ ءَ ایشی ءِ راہ ءَ اُشتارینگ ءِ جُھد ءَ اَنت۔
نوکیں دودمان ءِ تہ ءَ وتی لوگ ءِ گْوازینگ ءِ وڑ ءُ پیم، کار ءُ بار، مھر ءُ مھبت ءُ نندگ ءُ پادایگ ءِ بدل بوتگیں اندازگ، نوکیں کار ءُ بار، نوکیں مُلکاری جنگ ءُ جیڑہ یک نوکیں بدل بوتگیں سُد ءُ سما اِش آرَگ ءَ اِنت۔ بازیں کساسے ءِ مھلوک وتی زندگی ءَ گْوست ءِ رِد ءَ وت ءَ یکجاہ گند اَنت پرچاکہ چَہ آیوک زمانگ ءَ ترس اَنت پمیشکا مھلوک وت ءَ گوں گْوست ءِ ھمگرنچ کن اَنت ءُ بے کاریں زندگی ءَ گْوازینگ ءِ جُھد ءَ اَنت ءُ لوٹ اَنت کہ ما اے دگنیا ءَ زندگ بہ بہ ایں۔
اولی گْورم ءِ بدلی ، گوں دہ ھزار سال ساری کشت ءُ کشار ءِ ودّان ءُ جوڑ بوت ءُ دومی گْورم ، انڈسٹریل ءِ آشوب ءَ کشت ءُ کشاری ءَ را پْروشت ءُ پْروش ءِ آماچ کُت ءُ دیم ءَ اَتک۔ یک مزنیں گْورمے بدل بوھان اِنت۔
سیمی گْورم ، ءِ چُک ءِ بازیں مردم تنیگتا سرپد نہ اَنت کہ اے سیمی گْورم زند ءِ کُجام دودمان اِنت کہ مردم پھم اَنت ئِے ، لھتیں مردم ایشی ءَ را گلوبل ولیج ءِ نام ءَ دے اَنت ءُ لھتیں مزنیں پْراہ ءُ شائیگانے ءِ زمانگ ءَ بندات بوگ ءَ اِنت۔ چہ ایشاں ابید: برزنسکی ءِ گْوشگ ءِ رِد ءَ دگنیا ٹینکی ٹرانک ءِ دیمپان اِنت۔
دومی گْورم: سے سد سال پیسر یک زوراوریں تَراکے اشکُنگ بوت ایشی ءِ چَولانی تراک تیوگیں دگنیا وتی نیمگ ءَ کُت ءُ کْوھنیں چاگرد ھلاس بوت ءُ نوکیں دودمانے ءِ تہ ءَ بدل بوت۔ اے تراک انڑسٹریل آشوب ءِ تراک اَت ءُ ایشی ءَ کروڑانی ھساب ءَ مردمانی کْوھنیں دودمان گار ءُ بیگْواہ کُت اَنت ءُ آیانی ورگ ءُ وپسگ ءُ نند ءُ پادایگ ءِ وڑ ءُ پیم بدل کُت اَنت اِش۔ اے آشوب ءِ اولی گْورم اَت کشت ءُ کشاری اَت کہ انڑسٹریل آشوب ءِ تہ ءَ بدل بوت۔
گْوستگیں اولی گْورم ءَ کساس ھزاراں سال وتی دودمان ءِ پاگواجی دَور ءِ تہ ءَ دگنیا ءِ آبادی ءَ را دو بھر کنگی اَت۔ ” گیر دودمان” ءُ ” دودمان “
گیر دودمان ٹولی ءَ کسان کسانیں ٹولی جوڑ کُت ءُ ایشانی کار ءُ روزگار پسانی چارینگ ، شکار کنگ، دریا ءَ ماھیگ گِرگ ءُ وتی زند ءَ پہ ارزانی ءَ گْوازین اَنت ءُ آیانی زند ءِ سر ءَ کشت ءُ کشاری ءِ آشوب ءِ دَور ءَ چوشیں ھاسیں سان دور نہ داتگ اَت۔
وھدے کہ میزان میزان ءَ کشت ءُ کشاری ایشانی سر ءَ سان وَ دور دنت پرچاکہ کشت ءُ کشاری ءِ آشوب زُوت ودّان کنان اَنت ءُ نوکیں دودمان ایشی ءِ ھمراھی ءَ ھم بدل بوان بوت۔
ھمے درگت ءَ چین ، ھندستان ، میکسیکو ، یونان ءُ روم ءَ کْوھنیں تھزیب ءِ زوالی بندات بوت اَنت گڑا ایشانی کار ءُ بار ، زندگی، دود ءُ ربیدگ، ٹَکّانی رھبند ءُ سیاست ءِ بنکی بس زمین اَت ءُ ھرجاہ ءَ بس زورانسری اَت ءُ اد ءَ ھر کس وتی چیزاں وت جوڑ کنگ ءَ اَت۔ ایشانی جوڑ کُتگیں چیز تیوگیں اولی گْورم ءِ دودمان ءِ کُتگیں کار بیتگ اَنت۔
نوکیں سسّا ءِ رِد ءُ بند( سَیمی گْورم )
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت- 
Tags
شاھد اھمد
Previous article
شال : انٹرنیٹ سروسز ءَ پد موباھل سروس ھم بند کنگ ءِ جار
Next article
بلوچستان ءَ ھترناکیں اُرشاں چار میجرانی بیرانی، اسمبلی ءَ اژدری انسداد ناشرکاری ءِ بِل منگ بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ھر رنگانی نیمروچ ءَ جنگ ءِ ساھگ- برز کوھی | شَکّل بلوچ
By
admin1
August 5, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ھر رنگانی نیمروچ ءَ جنگ ءِ ساھگ
نبشتہ کار: برزکوھی
رجانکار: شَکّل بلوچ
دی بلوچستان پوسٹ
اگاں اے اکس دیوال ءِ سر ءَ ٹَنگّگ بہ بیت، گڑا وھد اوشت اِیت۔ دو زالبول اَنت، دوینانی سورتانی سر ءَ ھاموشی انت، بلے یکے ھاموشی ءَ کندگ ءَ کوکار اِنت، ءُ دومی ءِ لیکہ کَل بیت اِنت۔ یکے ءَ سلاہ جھل جَت، دومی ءَ گردن چِست کُرت۔ سلاہ دور دیوک ءِ دیم ءِ سر ءَ پروش انّاں، پرمان داروکے۔ آ وتی چماں ایر جَنت، انچوش بگوش کہ بس چہ توپکاں اناں بلکیں چہ واباں ھم جتا بوگ ءَ بیت کہ انچیں نوبتے ءَ توپک گوں آئی ءِ کش ءَ ایر بوتگ۔ آئی ءِ دیم ءَ کس دژمن نیست، ھچ سانکل نیست، بس پَرمان ءُ ھکم انت۔ ءُ اِنچو کہ چہ ھکم ءِ منّگ ءَ رَنج اِنت، کہ آ چہ تیرے ءَ گیش دردناکتر اِنت کہ سینگ ءَ دِرّ اِیت۔ سلاہ ءِ جھل ایر کنوکیں جنک، کہ شاھد کدی اوں کوھانی ٹُل ءِ سر ءَ بہ اوشت اِیت ءُ دژمن ءِ پوزیشن ءَ دلگوش کنگ ءَ، ءُ مرچی سلاھانی دیم ءَ نزر جھل جَتگ ءُ اوشتاتگ۔ توپک ءُ سلاہ رِد ءَ ایر اَنت، انچُش کہ جون اَنت زمین ءِ سر ءَ تچک ءَ ایر کنگ بنت۔ ھر سلاھ ءَ یک کسھے گوں، یک دیمپانے، یک بارودی سرنگے، یک دُتاں، یک گانایے۔
یکے گھگیری یلہ دات ءُ دومی ءَ بندیگ گھگیری ءِ تہ ءَ بدل کُت۔ مدام گھگیری ءِ یلہ کنگ ءَ لگوری نہ اِنت، بلے اے کدی اوں بے درد نہ اِنت۔ ھردیں توپک بہ کپ اِیت، گڑا ایشی ءِ ھمراھی ءَ آئی ءِ یات ھم جھل کپ اِیت، ءُ کسے ءِ کوپگانی سر ءَ آ توپک کہ ایر کنگ بوتگ، آئی ءِ چہ دلانی سر ءَ بار نہ روت، بلکیں گیش بوان بیت۔ ءُ کسے بندیگ جاہ ءَ بچکند اِیت، آ چہ وتی جسم ءِ درد ءَ مہ کن نہ کنت، آ بس استان ءِ زبان ءَ پروش دنت۔ آ کند اِیت، انچیں لس چم پھم اِیت ئِے، در گْواچن راستی ءِ یک انچیں سگارے، کہ ناں ھون ریچ اِیت، ءُ نَیکہ کنژّگ اِش کَنائین اِیت، بلے سامراج ءِ بیانیہ ءِ گُٹ ءَ لوپ بیت۔
ھما روچ ءَ وھدے سلاھانی جوھان ءِ دیم ءَ چم جھلیں سوڑگ کنگ ءَ بوتگ اَت کہ پُشت کِنز بوگ آسان اِنت، ھمے ساھت آمیدگس ءِ دروازگ ءَ ماھرنگ ءِ چم جار جَنگ ءَ بوتگ کہ دیم ءِ روگ ءِ ھاتر ءَ المی نہ اِنت کہ تئی دستاں توپک انت، برے برے بچکندگ ھم چہ تیر ءَ گیش بارود بیت اِنت۔ جنگ ءِ راہ چہ توپک ءَ نا، چہ سنچ ءُ سسا ءَ کَٹّگ بیت، نگدی سنچ ھما اِنت کہ ٹپ ءُ ٹور ءِ سر ءَ پٹی کنگ نہ بیت، بلکیں ٹپ ءَ آدینک جوڑ کنگ بیت۔
سلاہ زمین ءِ سر ءَ ایر کنگ آسان نہ اِنت۔ اے بس یک پوجی اَملے نہ اِنت، اے یک پکری جُرمے، کہ چہ ایشی ءَ کمانگر ءِ تاتداشت، آئی ءِ کمٹمنٹ، آئی ءِ زِرد درست یکیں دمان ءَ بے پوش بنت اِنت۔ چہ توپک ءِ نل ءَ دراتکگیں تیر شاھد دژمن ءَ بہ کُش اِیت۔ بلے توپک ءِ یلہ کنگ وت چہ جُھدکار ءِ اندر ءَ چیز ءَ کُش اِیت۔ انچیں رُژنائی، انچیں لوٹ، انچیں پجّار، درستیں چیزاں پروش اِیت۔
ماہ رنگ ءِ بچکندگ چمیشکا گیش جاک ءُ جلّل اِنت چیاکہ آ چُشیں سوڑگ آسر انا، بلکیں یک یکشلیں نہ منّگے ءِ شاھد اِنت۔ آ جنک چہ وتی بچکندگ ءَ زندان ءِ دیوالاناں چیلنج کُتگ، آ ناں چُشیں باج برے، ءُ بَیکہ مچانکی مھمانے، آ بس یک بندیگے کہ گھگیری ءِ شھزانتی ءَ وتی پجّار ءَ را کل کنگ ءَ نئیل اِیت۔ آ زانت کہ استان آئی ءَ را جسمانی درگت ءَ پروش کُت کنت بلے چہ سما ءُ سسا ءَ آئی ءَ باج بُرت کُت نہ کنت۔
اود ءَ کہ سلاہ دَور دیگ بوگ ءَ اَنت، چوداں بس توپک نہ پْروشگ ءَ اَنت، بلکیں یک پورائیں پگری رد ءُ بندے دَھوں دَھان بوگ ءَ انت۔ اے بس یک مردمے ءِ گران بارے نہ اِنت، اے ھما گَل ءِ پچیں نشانی اِنت کہ اود ءَ رھدربر وت وتی چہ زبان ءَ لیکہ ءَ بدل دے اَنت، اود ءَ سیاسی اَملداری گھگیری چہ سما ءَ جتا بنت انت، ءُ چوداں نہ منّگی جیڑہ سر چست بنت۔ گھگیری ءِ ڈولداری بس سوبمندی ءَ نہ انت، بلکیں ھما سِتک ءُ دلجمی ءِ تہ ءَ اِنت کہ اَبید انچیں اُمیتے ءَ اوں زندگ بوت کنت۔ ھما سورت کہ آمیدگس ءَ بچکند اِیت، آ بس تھنا یک مردمے نہ اِنت، آ پورائیں جُنز ءِ اگلاکی بُرز ءُ بلند ءِ چیدگ اِنت۔ ھما کہ سلاہ ءَ جُکّین اِیت، شاھد آئی ءَ را اے سِتک دیگ بوتگ کہ اَبید توپک ءَ جھد ءُ کوشست ممکن اِنت۔ شاھد آئی ءَ منّ اِت کہ توپک نوں راہ نہ اِنت، گران بار جوڑ بوتگ۔ شاھد ھما شپ، کہ چہ ھماھاں شھیدانی میت پوش اِتگ اَنت، نوں واب جوڑ بوتگ اَنت، ءُ ھما واب، چہ ھمایاں آشوب تَرّ اِتگ اَنت، نوں انچیں جلسہ ءِ گُشتانک جوڑ بوتگ اَنت۔ بلے جنگ بس تھنا توپکانی نہ اِنت، یاتگیرانی ھم بنت انت۔ ءُ یاتگیر کدی اوں گَلی بیاناں چہ نہ پْروش اِیت، آ وَ ٹپیگیں جسمانی، کل نہ کُتگیں لاشانی، ءُ گار بیوکیں ماتانی دلاں زندگ بنت اِنت۔ وھدے یک جھدکارے سلاھ ءَ ایر کنت، آ بس وتی دستانی دلاں ھالیگ نہ کنت، آ پُشت ءِ ھما ندریگانی ڈولداری ھم یلہ دے اَنت کہ سنگانی سر ءَ ھم لیکہ تراشتگ بوتگ اَنت، کہ بارود یا شورہ ءِ میان ءَ مھر بھر کُتگ، ءُ کسے کہ جنگ ءَ را موتک انا، دودمان جوڑ بوتگ۔ آیانی نکش گام نہ پروشتگ، بلے آیانی سر ءَ دوبر نہ روگ ءِ گچین، وت یک ٹپیگے کہ آیوکیں پدریچ ءِ سسا ءَ درد ناکیں توار دنت۔ راھدربر ءِ ردیاں، ژندی، ءُ وھدی دلتپرکھی وتی جاہ ءَ بلے اے چہ ردستاں مستریں تباھی ھما بیت اِنت وھدے جنگ ءَ را یات کنوک کم ءُ بے ھیال بوتگیں مردم باز بہ بنت۔
ماھرنگ ءِ ھما بچکندی چہ زندان ءَ در آیگ ءِ اُمیت ناں، زندان ءَ بے مانا جوڑ کنگ ءِ جار اِنت۔ ھمے دمان ءَ وھدے استان آئی ءَ را آمیدگس ءَ پیش کنت اِنت، آ بس وتی دیم ءَ پیش نہ دار اِیت، آ پورائیں استان ءَ یک آدینکے دستاں دنت، چمیشی ءَ چہ آ وتی زُلم ءَ را چہ وتی چماں مجبور بیت اِنت۔ ءُ چُشیں کبزہ گیریں اِستان کدی اوں وت ءَ چہ چُشیں آدینک ءَ چارگ نہ لوٹ اِیت، چوداں توپک ھاموش بنت، بلے زندانی بے ھیال بوگ ءَ بنت۔
جُنز ءِ ارواہ ھما رھشونانی تہ ءَ نہ اَنت کہ آ مائیکروپون ءِ دیم ءَ پالیسی وان اَنت، بلکیں ھما شکل ءُ سورتاں بنت کہ آ آمیدگس ءَ ابید سپائی ءِ ھم راست بنت انت، شھیدانی ڈولداری بس تھنا ھماھاں نہ اَنت کہ آ مُرت اَنت، بلکیں ھماھاں کہ آ چہ لیکہ ءَ مِر اَنت۔ ءُ آیانی مرگاں اگاں ما مرچیگیں سوڑگ ءِ پُشدر ءَ گوست ءِ کسھاں جوڑ بکنیں، گڑا ما بس چہ آیانی جوناں انا، چہ آیانی واباں ھم دْروھ اِیں۔
ھما ءَ کہ بچکند اِت، آئی ھچ سابت نہ کُت۔ آئی ءَ بس لھتے چیز رکینت، پروشگ ءَ نئیشت۔ ھما ءَ کہ جُکّ اِت، آئی ءَ چُشیں ھچ نہ دروھ اِت، بلے ھما ءَ ھچ چیز پشت نہ کپتگ اَت۔
اے راست اِنت کہ گھگیری مدام یکیں رنگ ءَ نہ اُوشت اِیت۔ وھد ءِ ھمراھی ءَ راہ بدل بنت، بلے لیکہ ءِ شکل ءُ سورت اگاں ھر اکس ءِ تہ ءَ درامد بہ لگّ اِیت، گڑا مارا بس تھنا دژمن ءِ سر انا، وتی سر ءَ ھم شک کنگ لوٹ اِیت۔ چہ مئے تہ ءَ ھر ھما مردم کہ آ اے ندارگ ءَ گند اِیت، آ یک شاھدے۔ ناں تھنا ھمے سلاہ کہ زمین ءِ سر ءَ ایر کُتگ اَت، بلکیں ھما بچکند ءَ ھم کہ آ زندان ءَ ودی بیت۔ آ بچکندگ سوڑگ نہ کنت، ناں کسے ءَ مجرم گُش اِیت۔ آ بس یات ایر کنت۔ ءُ چہ یات ایر کنوک ءَ مستریں گھگیر کار کس بوت نہ کنت۔
جُنز چہ جَنگ ءَ نہ مِر ایت، آ ھما وھد ءَ مِر ایت وھدے آیانی بچکندی ءُ ارس دوئیں در سیاسی بہ بنت۔ آ ھما وھد ءَ مِر اِیت وھدے توپکانی وزن چہ مازو ءَ گیش بہ بیت، ءُ سوڑگ چہ ارواہ ءَ ھالیگ بہ بیت۔ ھما وھد ءَ جنگ ھلاس نہ بیت، آ بس بہ اوشت اِیت۔ ءُ وھدے جنگ بہ اُوشت اِیت بلے ھلاس مہ بیت، آ پد ءَ کندگے ءَ واتر نئیت، بس درد ءِ توار ءَ رود اِیت۔
شاھد راست ایش اِنت کہ کسے کند اِیت، ھما گڈی سپاھی بیت۔ ءُ کسے ھاموش بیت، آ شاھد درستیں چیز گُشتگ اَت اَنت ئِے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
برز کوھی
شکل بلوچ
Previous article
سوراب: پاکستانی پوج ءِ آپریشن برجاہ
Next article
ڈیر بگٹی ءَ گرانبھائیں ریک بروکیں گاڑیانی سر ءَ بیتگیں اُرش زمہ واری بی آر جی ءَ منّ اِتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آبِدہ آشِک دشتی ءِ نام ءَ -ھالد ملنگ
By
admin1
October 28, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آبِدہ آشِک دشتی ءِ نام ءَ
شائر: ھالد ملنگ
دی بلوچستان پوسٹ
آبِدہ ءَ اِشک کِشت کِتاب ءِ ئے ءِ پلاں
باھوٹے ماں چِت تاکانی کوٹگ ءَ
دل شرنگیں جنک ءِ ئے جِناں جَت
دو ارس ھونے یے چھرگ ءَ پولگ ءَ اَت
دود ءُ پجار چمانی مِچاچاں چِت اَنت
شموشگ نباں لج ءُ ننگ ملنگانی
اَ دِگہ دمانے ءَ تمردی تِجان اَت
سُدی ئیں بے سُد ءُ بے بھراں
چنڈتاں گُل بانوکیں مِھرے بر
گُلامیں شائرانی سرنتگیں سنگراں
چِلینت اِش ھیشی ئیں یا گنوکیں سر
ما انگت دَر نہ بُرت بَلّی یے کِسّہ
من ملنگ چُلے پُر پیشکانڈت اَنت
مات ءُ پِت دو دروراں درچتاں
بیبلہ گْوست شَمُشت چہ گوکو ءَ
کوریں ھیایانی ھیالانی بالاں شُتاں
اَزمان ءَ گْوشت گُپت بوتاں نوں توکل کن
تو شُمُشت ایبری شَموشاں ھرکس ءَ
من دیوانگے دامن ءُ مھناز چار اِت
منی لَنکُکّاں گُڈ نابود ءُ نیزگاریں
آجو ءُ آشِکیں آبِدہ شان ءُ سَما
Tags
ھالد ملنگ
Previous article
مند ءَ بیگواھیں مردمانی یل کنائینگ ءِ ھاتر کھول ءِ نندانک برجاہ، پنجگور ءَ یک ورنایے بیگواہ کنگ بیتگ
Next article
باگ ناڑی ءِ شھر سرجم ءَ گپتگ،سرکاری کارگس نشانگ، ایس ایچ او ءَ ھوار 6 کارندہ کشتگ انت، سلاہ دستیگ، یک سرمچارے شھیدـ یو بی اے
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بے ھیال تاں من – مھروان چراگ
By
admin1
October 3, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بے ھیال تاں من
مھروان چراگ
دی بلوچستان پوسٹ
بے ھیال تاں من
گوں وتی بے ھیالی ءَ ￴
نز کاراں یک کسھے
گوں وتی بے ھیالی ءَ ￴
آ زمین زادگے￵
آ آشک ءُ ￶ملنگ ءُ ￶دیوانگے
آ پہ زمین کربان بیت
پند جنان بیت
کلبر ءُ ￶داں زامران
گورکوپءَ بگر داں مشکے ءَ ￴
کنڈ کنڈ ءَ ￴تران ءُ ￶گردان بیت
بلوچستان ءِ ￵ندارگ ءُ ￶زیبائی ءِ ￵
وتی دل ءَ ￴جاہ دیان بیت
شپ ءِ ￵ماھکانی ءَ ءُ ￶روچ ءِ ￵برمش ءَ ￴
گوں وتی ھیال آں جنزان بیت
ھچ مان نیاریت زند ءَ ￴
ساہ ءِ ￵سودا کتگ پہ گلزمین
وشی وتی زند ءِ ￵رھن کتاں
اے کاریں امروز ءَ ￴پہ بلوچ ءَ ￴
ھچ پشت نہ کپت ءَ پہ گلزمین
مان کپتگ ￴ھوک ءُ ￶لد آں
گِر بستگ بچاں تئی
کناں آجو ترا دلجمی
اے زمین ءِ ￵مھر آں پہ ترا مھروان
کہ کندیل ءِ ￵چراگ ءِ ￵باندا بلیت
Tags
مھروان چراگ
Previous article
زھری ءَ پوجی آپریشن: جنگی سلاھاں ءُ ھیلی کاپٹرانی کارمرز، دمگی مھلوکانی کوش ءُ بازیں دزگیر، سرجم ءَ کرپیو جَتگ
Next article
بلوچستان ءِ جتاجتائیں دمگاں بیگواھیں مردمانی لاشانی درو دیگ درچ، پوج ءَ ھپت مردم ءِ جنگ ٹاہ داتگ، بیگواھیں نودربرانی یل کنائینگ ءِ ھاتر ءَ نندانک برجاہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
دستونک – اِن کیو بلوچ
By
admin1
September 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
دستونک
شائر : اِن کیو بلوچ
دی بلوچستان پوسٹ
تھاریں کوٹی ءَ ماہ ءُ ماھکان بندیگ اِنت
گْوش ئے سرجمیں زمین ءُ آزمان بندیگ اِنت
دمک ءُ چار راھاں نِشتگ اَنت مکھیں مات مئے
جُھد ء آجوئی ءِ منی ءُ تئی کاروان بندیگ اِنت
گْوانزگی تِپلاں اُوں تُرس چہ سینگ ءَ در کُتگ
اے زِندگی زِندے نہ اِنت، کہ زِندمان بندیگ اِنت
پہ اے گْواڑگیں پُلانی رودینگ ءَ اُمرے جتگ
چون بہ نِنداں لوگ ءَ کہ بلوچستان بندیگ اِنت
سوھوئیں تیرانی دیمپان، بچیگ ءُ ماھلیں جَنک
زِندگیں راج ءِ منی شھدیں زُبان بندیگ اِنت
Tags
اِن کیو بلوچ
Previous article
بلوچستان ءُ اسلام آباد ءَ زورانسری آوار جنی ءُ درکانودی کوش ءِ ھلاپ ءَ زھرشانی روانک کشگ بیتگ، چار بیگواھیں مردمانی لاش دزکپتگ اَنت
Next article
خضدار: پیپلز پارٹی ءِ آغا شکیل ءِ لوگ ءِ سر ءَ اُرش، 7 پھزدار زدگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ندر پہ شھید پدائی ماھل بلوچ ءِ نام ءَ- کامریڈ کازی
By
admin1
August 28, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ندر پہ شھید پدائی ماھل بلوچ ءِ نام ءَ
شائر :کامریڈ کازی
دی بلوچستان پوسٹ
دان جھان ھست اِنت تو زندگ ئے
تو ماھل ئے تو شیرزالین بانک ئے
تو بانڑی ءِ راھانی پد گر ئے
تو گل بی بی ءِ زھم ءُ اسپر ئے
تو شارُل ءِ وابانی مانا ئے
تو سمو ءِ ساپ این دل ئے
تو بلوچستان ءِ ھر میتگ ءُ شھر ئے
تو گوادر ، پنجگور ءُ نوشکے ئے
تو گریشگ ، نال ءُ مشکے ئے
تو سرمچارانی مرادین منزل ئے
تو اسلم ءِ پرزند ئے
تو کریمہ ءِ دلبند ئے
تو بیگوائین بچانی مات ءِ دل ئے
تو کوہ ءُ کوچگ ءُ نیلین زر ئے
تو برزین کوہانی ٹل گٹ ءُ گر ئے
تو شاشان ءُ بولان ءِ چمگ ئے
تو زمین ءِ اشک ءُ مھبت ئے
تو آسمی پُل ئے
تو گلاب ءِ وشبو ئے
تو دمبرتگین برتانی توکل ئے
تو بیگہ ءِ سردین گوت ئے
تو سھب ءِ سمین ئے
تو زاکر ءُ زاھد ءِ بندیگین دل ئے
تو دین جان ءِ سمل ئے
تو بلوچ ءِ آجوئی ءِ سنگر ئے
تو پہ بداں بشی جمبر ئے
Tags
کامریڈ کازی
Previous article
بولان : ننگ ءِ نام سر ءَ زالبول ءُ مردینے کُشگ بیتگ
Next article
اوگانستان ءِ اُستان خوست ءُ ننگرھار ءَ پاکستان ءِ ڈرون ءِ اُرش ءَ زالبول ءُ زھگ بیران بوتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بے سما- کوھی بلوچ
By
admin1
July 29, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
‏بے سما
شائر : کوھی بلوچ
دی بلوچستان پوسٹ
من ءُ تو ھَردو بے سَما
بے سَما چہ راج ءَ بزگیں
بے سَما چہ تِپلاں چورھیں
بے سَما چہ مات ءَ ھم وتی
بے سَما چہ گْوھاراں ماھلیں
بے سَما چہ جنگ ءِ ساھتاں
بے سَما چہ دُژمن ءَ وتی
بے سَما کہ آس روک بیت ھر دَمان
بے سَما کہ برات کُجا اَنت مئے؟
بے سَما کہ سنگراں ھون مَل اِتگ
بے سَما کہ سنگرانی پاسپان کُجا شُتگ؟
بے سَما
من ءُ تو ھَردو بے سَما
بے سَما اے اکسانی رنگ لگْوشت اَنت نوں
بے سما اے کتاب گوات ءَ رُپتگ اَنت دُرس
بے سما شَمُشتَگ گُشتِش تو گُلام مھمد ءِ
ءُ شیرل ءُ مُنیر ءِ تو
اے بے سمائی ایر بارت ترا
ءُ گار کنت ترا
او بے سَما اے جنگ پہ لج ءُ ننگ تئی
او بے سَما کدی کن ئے سَما…؟
ھما ساھت ءَ کہ جِند اُوں اَکسے بیت
یا تیر سُپتیں جونے بیت؟
تو ونتگ اَنت کِتاب لیلا ھالد ءِ چی ءَ گُڑا؟
کہ بے سَما، گُنگ ءُ کَرّ لیک اِتگ وت ءَ
ھیال ءَ گْور بہ کن اُو بے سَما
زمینے ھست ترا
اے زمین ءِ سربُر ءَ راجے ھست ترا
راج بزگ اِنت ءُ بے در اِنت
بے سما
من ءُ تو ھَردو بے سما
چونیں جیڑھے رُستگ باتن ءَ منیگ ءُ تئی
کہ ھرکس وت، وتی توار بہ بیت
ءُ ھرکس وت، وتی جون ءَ کل بہ کنت
من ءَ گوں کَس ءَ کار نیست
اے ھبر مجگ ءَ چونڈیت منی مُدام
او بے سَما! کدی سَما کن ئے؟
کدی اے گاریں مردماں تو پد جن ئے؟
کدی اے مات ءُ گْوھاراں کوپگے دئے؟
کدی اے رسترانی رستری ءَ جھان ءَ ھال دئے؟
کدی چہ واب ءَ بُست کن ئے؟
کدی اے سنگراں تو پاد ءَ ایر کن ئے؟
کدی اے گْواڑگاں تو وتیگ کن ئے؟
کدی تو اے کوھاں سر جن ئے؟
کدی اے سِنگ ءُ ڈوکاں تو وتیگ کن ئے؟
بلے من بے سَما
من ءُ تو ھَردو بے سَما
گُڑا بْیا
اے بے سَمائی ءِ پَسّہ ءَ دئیں
ءُ بے سَمائی ءَ گار کنیں
اے بے سمائی ءَ سَما کنیں
کہ ما بے سَما نہ اِیں
ءُ ناکہ بے سما بہ اِیں
Tags
کوھی بلوچ
Previous article
زورگریں پاکستانی پوج ءِ سے چاریگ ءُ کمکار کشتگ انت ۔ بی ایل اے
Next article
زھنی ایردستی چی یے؟- بیبگر بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ماں دالبندین ءَ بلوچ شھیدانی یاتگار ءَ بیتگیں مُچی ءَ بی وائی سی ءِ رھشونانی تران
By
admin1
March 5, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
Previous article
زاھدان: شش ماہ ءِ بندیگی ءَ پد ورنایے یل بیتگ
Next article
پاکستان ءَ چہ بلوچستان ءَ بلوچانی ھلاس کنگ ءِ پیسلہ کتگ- ڈاکٹر ماہ رنگ بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
دپگال
دپگال ۔ جھ جن اِت بیلاں ۔ اکبر بارکزئی
By
admin
 - 
May 24, 2021
0
دپگال
جھ جن اِت بیلاں
شاعر: اکبر بارکزئی
توار: اکبر بارکزئی
Previous article
بلوچستان ءَ کرونا وائرس ءِ نادراھی ءَ شست ءُ شش دگہ نوکیں نادراہ پدر بیتگ اَنت
Next article
منی قلم ھونین اِنت – معراج لعل
admin
دپگال
دپگال ۔ بچکاس زاپراں درنزیں ندءَ تو ۔ قدیر ساگر
By
admin
 - 
October 15, 2020
0
دپگال
بلوچ زالبولیں نبشتہ کارءِ نامءَ
بچکاس زاپراں درنزیں ندءَ تو
شاعر: قدیر ساگر
توار: قدیر ساگر
Previous article
شال: بیگواھیں بلوچانی واستا زھرشانی برجاہ
Next article
اورماڑہ ءَ مزن شھدگ ءِ سر ءَ پوج ءِ سر ءَ اُرش – پوج ءِ یازدہ کارندہ مرتگ
admin
دپگال
دپگال ۔ ھیال ءِ کتاب ۔ جی آر مُلا
By
admin
 - 
September 26, 2020
0
دپگال
ھیال ءِ کتاب
شاعر: جی آر مُلا
توار: جی آر مُلا
Previous article
مند ءُ دشت ءِ سُھتگیں جنگلانی نام ءَ – شیر دل بلوچ
Next article
آریستو تے لیس ءِ سئے دانک ءُ مئے چاگرد شلی بلوچ
admin
دپگال
دپگال ۔ شھید کلسوم ءُ گھار ھسیبہ ءِ نامءَ ۔ آرپ وپا
By
admin
 - 
July 26, 2020
0
دپگال 
شھید کلسوم ءُ گھار ھسیبہ ءِ نام ءَ 
شاعر: آرپ وپا 
توار: آرپ وپا
Previous article
بلوچ ءِ توار ءُ ریڈیو زرمبش – آجو کینگی بلوچ
Next article
بیگواھیں سندیانی نگیگیں جاور – ٹی بی پی شونگال
admin
پاکستان ءِ برزی اُرشاں گوازی کنوکانی بیرانی، اوگان کرکٹ سریز ءِ دزکشی
By
admin1
October 18, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اوگانستان ءَ پاکستان ءِ سر ءَ اوگان اُستان پکتیکا ءِ سر ءَ اُرشانی وھد ءَ اوگان کرکٹزز ءِ کوش ءِ بھتام جتگ ءُ آیوکیں ماہ ءَ پاکستان ءَ شیڈول سے نیمگی سریز ءَ دزکشی ءِ جار جتگ-
افغان کرکٹ بورڈ ءَ وتی بیان ءَ گْوشتگ کہ افغان کرکٹ بورڈ ” اُستان پکتیکا ءِ ھند ارکون ءَ سیادی داروکیں بھادریں کرکٹرز ءِ بیرانی ءِ سر ءَ دلپدردی ءُ گم ءِ درشان ءَ کنت کہ آ مرچی شپ ءَ پاکستانی اُرش ءَ نشانگ جوڑ کنگ بوتگ اَنت۔“
اے درگت ءَ پاکستانی سرکار ءُ پوج ءَ ھچ وڑیں بیان دیم ءَ نیاؤرتگ انت۔
افغان کرکٹ بورڈ ءِ گوشگ انت کہ اے وئیل ءَ ارکون ءِ سئے کھلاڑء، کبیر، سبغت اللہ ءُ ہارون ءَ ھوار پنچ مردم بیران بوتگ انت ءُ ھپت ٹپی بوتگ انت۔
بورڈ ءِ گشگ انت کہ اے کھلاڑی پیسر ءَ دوستانہ کرکٹ میچ ءَ بھر زورگ ءِ ھاتر ءَ اُستان پکٹیکا ءِ بنجاھی شھر شرانہ ءَ شتگ انت ءُ ارکون ءَ واتر بوھگ ءَ پد یک مچی ءِ وھد ءَ نشانگ جوڑ کنگ بوتگ انت۔
اوگانستان ءِ آیوکیں ماہ ءَ نومبر ءَ پاکستان ءِ تر ءُ تاب کنگ بوتگ کہ آ سئے ملکی ٹی ٹوئنٹی سیریز ءَ بھر بہ زور انت، ایشی ءِ تہ ءَ سروکی کنوک پاکستان ءُ سری لنکا ءِ کرکٹ ٹیم ہم بھر زورگی بیتگ انت۔
اوگانستان ءِ کرکٹ ٹیم ءِ کپتان راشد خان ءُ پیسریگیں کپتان محمد نبی ءَ گوں دگہ کھلاڑیاں ھم اے اُرش ایر جتگ۔
Tags
اوگانستان
Previous article
پاٹی ءِ تہ ءَ جھد ءِ رھبند – لیو شاؤ جی | مھروز ھمّل
Next article
پنجگور ءُ شال ءَ پاکستانی لشکر ءِ دست ءَ دہ مردم بیگواہ کنگ بوتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
پاکستان ءَ پنچ وکٹاں پروش وارتگ، ایشیا کپ نُھمی بر ءَ انڈیا ءِ نام ءَ بیتگ
By
admin1
September 28, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ایشیا کپ ٹی ٹوئنٹی ءِ گڈی میچ ءَ ھندوستان ءَ پاکستان ءَ را 5 وکٹاں پروش داتگ ءُ ٹائٹل وتی نام ءَ کتگ ۔
یک شمبے ءِ روچ ءَ دبئی کرکٹ اسٹیڈیم ءَ ھندوستان ءَ بیست اوور ءَ 147 رنز ءِ پنچ وکٹانی تاوان ءَ ٹارگٹ سرجم کتگ۔
پاکستان ءِ بیٹنگ لائن اپ ءَ پد باؤلنگ ھم بے سوب بوتگ، پھیم اشرف ءُ شاہین آفریدی ءَ ابید کس جوانیں کارکردگی پیش نہ داشتگ۔
ھارس رؤف ءِ نا شریں باؤلنگ ءَ ھندوستان ءِ سوبمندی ءِ راہ پچ کت۔آئی ءَ 3.4 اوور ءَ 50 رنز داتگ ءُ ھچ وڑیں وکٹ نہ گپتگ۔ ھندوستان ءِ نیمگ ءَ تلک ورما ءُ شیوم دوبے ءَ 69 ءُ 33 رنز جوڑ کتگ۔
ایشی ءَ چہ پیسر بھارت ءِ داوت ءِ سر ءَ اولی رند ءَ بیٹنگ کنگ ءِ وھد ءَ سرجمیں پاکستان ٹیم بیست اوور ءَ 146 رنز ءِ سر ءَ آؤٹ بوتگ ۔
پاکستانی سئے بیٹرز سپر ءَ آوٹ بیتگ انت ءُ پنچ کھلاڑی ڈبل فیگر ءَ شت نہ بیتگ انت-
Tags
ایشیا کپ
پاکستان
ھندوستان
Previous article
زھری : پاکستانی پوج ءُ بلوچ آجوئی لوٹوکانی میان ءَ سیمی روچ ءَ میڑ برجاہ، پُترگی پُھل تباہ، پنجگور ءَ ڈیتھ اسکواڈ کارمندانی تیرگواری ءَ دو مردم ٹپی
Next article
تربت: نمیرانیں شائر مبارک کازی ءِ یات ءَ دیوان
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
پنجگور: نوک اسٹار ءِ داد بلوچ موسی جان کلب ءِ گول کیپر زیشان زھیر ءِ نام ءَ ایر کنگ بیتگ
By
admin1
July 7, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آل پنجگور حسام حامد میموریل فٹبال ٹورنامنٹ ءِ گڈی میچ 6جولائی یک شمبے ءِ روچ ءَ گرمکان اسپورٹس گراؤنڈ ءَ نوک اسٹار کلب ٹی ایس پی ءُ بلوچ موسی جان کلب خدا آبادان ءِ میان ءَ لیب کنگ بوتگ ۔
وھدے کہ ھزاراں تماشائی یک دلکشیں میچے ءِ اُمیت ءَ اسٹیڈیمے ءَ سر بوتگ انت، میدان ءَ یک انچیں ندارگے پیش اتکگ کہ آئی ءَ فٹبال ءَ را ایوک ءَ یک گوازی یے ءَ چہ گیش برز کت ءُ انسانی جزبگ ءِ چیدگ جوڑینتگ-
گڈی میچ ءِ بندات بیگاہ 4:45 ءَ گوں ترندیں لَھڑ ءُ جزباتی دروشم ءَ بوتگ۔ دوئیں ٹیم ٹاک بوتگیں وھد ءَ میدان ءَ سر بوتگ اَنت۔ میچ ءَ چہ پیش بلوچ موسیٰ جان کلب ءِ ورنائیں گول کیپر زیشان ءِ واستا داوا وانگ بوت، ایشی ءَ پد اسٹیڈیم ءَ یک منٹے ءِ ھاموشی دارگ بوتگ۔
دوئیں ٹیم گمیگ ات انت ھاسیں رنگ ءَ بلوچ موسیٰ جان کلب ءَ کہ سکیں پدردی ءِ جاور ءَ ھم فائنل ءَ گوازی کنگ ءِ پیسلہ کتگ ات۔ بلے گوازی ءِ بندات ءَ چہ بس 15 منٹ ءَ پد موسیٰ جان کلب ءِ کپتان سلال حسن ءَ میدان ءِ سرجمیں کش ءُ گوراں وتی دست چست کنان ءَ میچ ءَ چہ درکپگ ءِ جار جت۔
آئی ءَ گوشت کہ منی ٹیم جسمانی رنگ ءَ میدان ءَ اِنت بلے زھنی ءُُ جذباتی رنگ ءَ ایشانی دیم ءَ گوازی کنگ ممکن نہ اِنت۔
ھمے کہ بلوچ موسیٰ جان کلب ءَ میچ ءِ برجاہ دارگ ءَ چہ انکار کت گڑا نوک اسٹار کلب ٹی ایس پی ءِ کپتان ءُ کوچ آصف فتح ءَ ھوار درستیں لیب کنوکاں وتی کھلاڑیانی نیمگ ءَ رھادگ بوت ءُ آھانی سماہ ءِ سرپد بوگ ءَ میچ ھما جاہ ءَ آسر کت۔ نوک اسٹار کلب ءَ پد ءَ یک اچانگی پیسلھے کت۔ گڈی ٹرافی بلوچ موسی جان کلب ءِ نام ءَ دیگ بوتگ-
زانگ بہ بیت کہ اے فائنل یک ناوشیں وھدے ءِ ساھگ ءَ گوازینگ بوگ ءَ ات۔ بلوچ موسی جان کلب ءِ ورنائیں گول کیپر زیشان کہ آئی ءَ سیمی فائنل ءَ جوانیں کرد پیش داشتگ ات میچ ءَ پد وتی گس ءَ روگ ءِ وھد ءَ ناشناسیں مردماں آوار جتگ ات۔ دومی روچ ءِ سُگب ءَ آئی ءِ لاش شھر ءِ دمگ ءَ دزکپتگ ات۔
Tags
فٹبال
Previous article
بلوچستان : پاکستانی پوج ءِ سر ءَ سے بمب اُرشاں، بازیں کارندھے ٹپی
Next article
کیچ: دو آوار جنگ بیتگیں مردم یل کنگ بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کرکٹ ورلڈ کپ: اوگانستان ءَ سری لنکا ءِ دیم ءَ گوازی کٹ اِتگ
By
admin
October 31, 2023
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin
آئی سی سی کرکٹ ورلڈ کپ ءِ 30 می گوازی سری لنکا ءُ اوگانستان ءِ میان ءَ کنگ بوتگ کہ اوگانستاں ھپت وکٹاں سری لنکا پروش داتگ –
سری لنکا ءِ دوسد ءُ چِل ءُ دو رنانی ٹارگٹ اوگانستان ءَ چِل ءُ ششمی اوور ءَ پروش اِتگ – اوگانستان ءِ نیمگ ءَ اوپنر ءَ اتکگیں رحمان اللہ گرباز ءَ رن جوڑ نہ کتگ ءُ دلشن مدھوشنکا ءَ آؤٹ کتگ –
چدوپد اوگانستان ءِ لیبیاں جوانی ءَ گوازی کنان ءَ سری لنکا سَے وکٹانی تاوان ءَ پروش داتگ –
دومی ءَ اتکگیں بیٹسمین ابراھیم زادران ءُ رحمت شاہ ءَ ھپتاد ءُ ھشت رن ھواری ءَ جوڑ کتگ ءُ ابراہیم آؤٹ بوتگ ءُ حشمت اللہ ءُ رحمت شاہ ءَ پنجاہ ءُ ھشت رن ھواری ءَ جوڈ کتگ –
ابراہیم زادران ءَ سِی ءُ نُھ رن جوڈ کتگ ءُ آ ھم مدھوشنکا ءَ آؤٹ وھدیکہ رحمت شاہ ءَ شست ءُ دو رن جوڈ کُتگ کاسن راجیتھا ءِ بال ءَ کیچ آؤٹ بوتگ –
بلے پدا ھم چارمی وکٹ ءَ حشمت اللہ شاہدی ءُ عظمت اللہ عمر زئی ءَ یکسد ءُ یازدہ رن ھواری ءَ جوڈ کتگ ءُ اوگانستان ایونٹ ءِ تہ ءَ سیمی سوبمندی داتگ اشی ءَ ھوار ھوار اوگانستان سیمی پائنل ءَ سربوگ ءَنوں گوازی کنت –
سری لنکا ءِ نیمگ ءَ درساں گیش پاتھم نشانکا 46، کپٹن کوشل مینڈس ءَ 39 ءُ سدیرا سماراوِکاراما ءَ 36 رن جوڈ کتگ انت –
Tags
کرکٹ ورلڈ کپ
Previous article
بھاولپور: بلوچ نودربرانی ھمک سالی دیوان بنام ءِ مبارک کازی برجم دارگ بوتگ
Next article
تربت: آپسر کولوائی ظریف ءِ بیگواھی ءِ ھلاپ ءَ 2 نومبر ءَ روانک کشگ بیت اِنت- کھول
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بھارت ءَ انگلینڈ ءِ دیم ءَ سد رناں گوں گوازی کٹ اِتگ
By
admin
October 30, 2023
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin
آئی سی سی کرکٹ ورلڈ کپ ءِ بیست ءُ نھمی گوازی انگلینڈ ءُ بھارت ءِ میان ءَ ماں لکھنو ءَ گوازی پٹ کنگ بوتگ کہ بھارت ءَ نُھ وکٹانی تاوان ءَ گوازی کٹ اِتگ –
بھارت ءُ انگلینڈ ءِ میان ءَ بوتگیں گوازی ءَ انگلینڈ ءَ ٹاس کٹ اِتگ ءُ اولسر ءَ بالنگ کنگ ءِ شئور کتگ کہ بھارت ءَ اولسر ءَ بیٹنگ کنان ءَ انگلینڈ ءِ دیم ءَ پنجاہ اوورانی تہ ءَ نُھ وکٹانی تاوان ءَ دوسد ءُ بیست ءُ نھ رن جوڑ کتگ انت کہ انگلینڈ ءِ لیبی ٹارگٹ ءِ پروشگ ءَ بے سوب بوتگ انت ءُ سِی ءُ چارمی اوور ءِ ہنچمی بال ءَ دراہ آؤٹ بوتگ انت –
بھارت ءِ نیمگ ءَ کپٹن روہت شرما ءَ درساں گیش ھشتاد ءُ ھپت رن جوڈ کتگ انت وھدیکہ مڈل آرڈربیٹر سوریا کمار یادیو چِل ءُ نھ ءُ کے ایل راہول سِی ءُ نھ رن جوڈ کتگ انت – ویرات کوہلی ءَ رن جند جوڈ نہ کتگ –
بھارت ءِ بالر محمد شامی ءَ جوانی ءَ گوازی کنان ءَ بیست ءُ دو رن داتگ ءُ چار وکٹ گپتگ انت – جسرپریت بمراہ سِی ءُ دو رن داتگ ءُ سَے وھدیکہ کلدیپ یادیو ءَ ھم بیست ءُ چار رن داتگ دو آؤٹ کتگ انت –
Tags
کرکٹ ورلڈ کپ
Previous article
بلوچستان ءَ جتاجتائیں وئیلانی آسر ءَ ھپت بیران ءُ شانزدہ ٹپی بیتگ اَنت
Next article
امریکہ ءِ نامداریں ازمکار میتھیو پیری بیران بوتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سیزدہ نومبر- گراناز
By
admin1
November 13, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سیزدہ نومبر
نبشتہ کار : گراناز
دی بلوچستان پوسٹ
سیزدہ نومبر ءِ روچ وھدیکہ بلوچستان ءِ کوھانی سَرٹُلاں برانز دنت گڑا گوات وتی پیچ ءُ تابانی توک ءَ نرم نرم ءَ پھری ءِ درشان ءَ پریچان بیت اِنت-
اے ھما روچ اِنت کہ گپ نہ کنت بلے آئی ءِ ھمک دمان ءُ ساھت ترا وشبوئیں گواڑگانی یاتاں پرین اِیت، ترا سما دنت کہ اے روچ تئی منی شھیدانی یاتگیری ءِ روچ اِنت-
اے روچ ھما دلیر ءُ بامردانی روچ اِنت کہ آیاں وتی زندگی تھنا مَرگ نہ کتگ بلکیں مَرگ ءَ را اِزتے داتگ ءُ وش آھت کتگ کہ دانکہ آیوکیں نسل آجوئی ءِ دامن ءَ وپت بہ کن اَنت- آ نمیران بیتگ اَنت بلے آیاں وتی ھوناں بلوچستان ءِ پجار ءِ پھریزگ ءِ جھد کتگ-
مروچی اگاں ما آیانی یاتگیری ءَ پُل ءُ گلاب ایر کن ایں گڑا ایشی ءَ چہ گپ تچک بیت اِنت ما آیانی پھر ءُ شان ءَ چمانی توک ءَ دارگ ءَ ایں-
شھید تھنا مئے واستا نام نہ اَنت بلکیں مھراب خان ءَ بہ گر دانکہ مروچی شھید بیتگیں بلوچ مئے واستا پھر ءُ شان اَنت- مروچی ھرچ داب ءَ شھید یک ناں یک وڑے ءَ زندگ اَنت، زھگے ءِ دل، رُستگینے ءِ دل ءَ، ورنایے ءِ چمانی توک ءَ یا پیر ءُ آجزیں کماشے ءِ کوپگانی گرنچاں ھرچ داب ءَ آ زندگ اَنت-
تو وھدیکہ بلوچستان ءِ کوچگ ءُ کوھاں گِند ئے گڑا ترا ھم بلوچ شھیدانی یاتاں گیج اَنت آ ھمے بیان ءُ درشان ءَ کن اَنت اے جاھاں ھما شھیدانی رتکگیں ھونانی وشبو اَنت – رُستگیں ورنا اَنت ءُ ودی بیتگیں تپل اَنت درست اے زمین ءِ بچانی آشک اَنت-
من ھمے سما کن آں مروچی اگاں ما مھراب خان ءَ یات کن ایں گڑا اے مئے وشبھتی اِنت کہ ما وتی شھیداں پراموش نہ ایں – آ شھید ھژدہ سد ءُ سِی ءُ نُھ ءَ شھید بیتگ یا دوھزار ءُ بیست ءُ پنچ ءَ ھمک روچ ءُ ساھت آ شھید ءِ ٹپ تاجگ اَنت-
مروچی ھمک داب ءُ دروشم ءَ ھرکس شھیداں یات کنگ ءَ گندگ ءَ کیت اِنت یکے نبشتانکی دروشم ءَ یکے دیوانے ءِ دروشم ءَ یک گپ ءُ درشانے ءِ دروشم ءَ یک اکسے ءِ دروشم ءَ یات کنگ ءَ ترا گندگ ءَ کیت اِنت-
بلوچستان ءِ ھمک سنگ ءِ شم ءَ شھیدانی ھونانی پینژار اِنت، ھمک گوات ءِ کَشگ ءَ شھیدانی وشبو اِنت، اے سرڈگار ھمایانی ھوناں گوں شادابی ءِ نیمگ ءَ جنزگ ءَ اِنت ءُ ھمایانی ھمت ءُ بامردی ءَ مروچی دنیا ءِ دیم ءَ یک پجارے نوکی تْرکگ ءَ اِنت-
یات بہ کن یک ھنچیں ھاکے ءِ بچاں کہ آیاں ترا مھر ءُ دوستی ءِ درس ھیل داتگ، تو اگاں بے ھیال بوت ئے گڑا ھمے سرپد بو تو وتی پجار ءِ گار کنگ ءِ دمب ءَ ئے اگاں یاتگیری برجاہ داشت گڑا بزاں ماں راجدپتر ءَ آیانی ھواری ءَ تاکانی سر ءَ نبشتگ بہ ایں-
تو منی باندات ءِ ھاتر ءَ وت ءَ ندر کتگ گڑا من ھم تئی یاتگیری ءَ پرتو سمبھیناں، پرتو پھر کن آں، پرتو نازینک ءُ ڈیوا بالیناں پرتو زمین ءِ دراھیں رنگاں ساز کن آں – پرتو کاڑاں سمبھیناں پرتو پھر ءُ شان کن آں۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
گراناز
Previous article
ھاران ءَ سلاہ بندیں مردماں یک مردمے آوار جتگ
Next article
بلوچ شھیدانی روچ : نامی ئیں گشندہ استاد میر احمد ءُ آئی ءِ ھمراھانی نیمگ ءَ ستک شانی مراگش
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
13 نومبر شھیدانی درگاہ سارُم دشتی
By
admin1
November 12, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
13 نومبر شھیدانی درگاہ
نبشتہ کار: سارُم دشتی
دی بلوچستان پوسٹ
ھجگ ءُ پل ءُ گواڑخ رنگاں، زمین ءِ مِسکیں وشبو ءُ آتاریں استالاں ، دنز ءُ مُجانی سیاہ گوات ءُ بھارگاھانی سَبز اِتگیں سولاں مروچی شمئے روچ اِنت-
من ءَ بولان ءِ درپشیں کوہ یات ءَ کاینت گڑا بزاں ھمے روچ ءَ شما من ءَ سک یات ءَ پیداگ اِت، من ءَ سیاھجی ءِ مات بند ءَ مامو سَدو، کسان سالیں قدیر یات ءَ کاینت گڑا بزاں مروچی من ءَ کاھان ءِ شربت ھان مری ءِ ھون ءِ ترمپ یات ءَ پیداگ اِنت-
من وھدیکہ مند ءِ ورنائیں فارس ءَ یاتگیری ءَ کاراں بزاں من ءَ مشکے ءِ کماشیں رھمت سَکا یات ءَ آیگ ءَ اِنت – من کجام پُل ءُ گوارخ رنگیں وشبو ءِ گپ ءَ بہ کن آں ، منی بستار ءِ کساس چی اِنت ، منی دستانی زور داں گوادر ءِ باتیل ءَ نہ رس اِیت – منی دست شال ءِ شاہ مردان ءَ نہ رس اِیت بلے آئی ءِ ھوناں گوں آپ داتگیں گواڑخانی زیبائی ءَ من دیست کن آں –
اسل ءَ اے زیبائی منی چماں جھان ءِ شوکتریں رنگاں کم نہ اَنت من چوشیں زیبائیانی وھد ءَ زندگاں آیاں ندارگ کنگ ءُ آیاں بوسگ ءَ آں پمن ءَ آرٹے ءِ رنگ ءُ دروشم درست جاڑیگ اَنت من ھمے زیبائی ءِ درچکانی میان ءَ شمئے روک کتگیں چراگ ءِ دیم ءَ نشتگ ءُ مروچی شمئے کسھاں گرنج دیگ ءَ آں –
من چوناھیگا شمئے زیبائی ءَ بس چمانی کَل ءَ دیست کن آں بلے آئی ءَ وتی اندر ءَ پریچ کُت نہ کن آں منی ھیال ھمیش انت اے زیبائی تھنا منی نہ اِنت اے زیبائی ھَمک بلوچ ئیگ اِنت کہ آ اے زیبائی ءِ دَور ءَ زندگ ءُ شمارا یاتگیری کنگ ءَ اَنت-
سیزدہ نومبر بلوچستان ءِ گوستانک ءَ یک رُژنا ءُ روہ ءَ بُست کنوکیں روچے- اے ھما گچینی ءِ مھروانانی روچ انت کہ آیاں وتی ھاک، وتی راج، وتی پَجار ءِ ھاتر ءَ وتی سَاہ ندر کتگ اَنت – ھما شھیدانی ھون بلوچستان ءِ رَگ رَگ ءَ مانریچوکیں سُھریں لکیر اَنت کہ مروچی ھم گیرت، گھگیری ءُ مھرانی چیدگ جوڑ بیتگ-
بلوچستان ءِ شھیداں مارا اے ھیل داتگ کہ راج تلوار، یا دولت ءَ اِناں بلکیں دیمھونی ءُ وتی وابانی کُشگ ءُ دگرانی وابانی تہ ءَ زندگ بوگ اِنت- آیاں زُلمانی سیاہ شپاں چراگ روک کتگ ءُ گلامی ءِ زنجیرانی سِندگ ءَ وتی کرد باھینتگ اَنت ءُ اے منیتگ کہ ھما راج وتی شھیداں یات کنت گڑا آ ھچبر وتی دیمھونی دیگ ءَ چَک ءُ پد نہ بیت اِنت-
سیزدہ نومبر تھنا یک گوستانکے نہ اِنت بلکیں یک پھر ءُ شانی روچے، یک کَولے، کنگ بیت ما وتی شھیداں بے ھیال نہ کن این ءُ ھروھد ءَ آیانی یاتگیری ءَ ما آیاں وتی دل ءُ جان ءَ ھوار یات کن اِیں-
اے روچ مارا واب ءَ بُست کنائینت کہ آجوئی ءِ وشبو، شھیدانی بدن ءَ دراتکگیں ھیدانی وشبو اِنت ءُ آ مارا ھمک روچ اے سکین ءَ دَے انت کہ جد ءُ جھد ھلاس نہ بیتگ انگت ءَ انساپ ءِ شوھاز برجاہ اِنت-
تھنا اے روچ ءَ ما شھیداں یات مہ کن ایں بلکیں آیانی سوچ ءُ پکر ءُ راہ چی بیتگ گڑا ھمے روچ ءُ پکر ءُ سوچ ءُ راہ ھم مارا یاتگیری کنگ لوٹ اِیت پرچا تھنا یاتگیری ءُ موتک ءَ کس زندگ بوت نہ کنت اگاں تو گوش ئے من یکے ءَ زندگ بوگ ءَ گندگ لوٹ آں گڑا آئی ءِ کرتگیں کارانی دیم ءَ برگ ءُ جنزگ ءِ نام آئی ءِ زندگ کنگ اِنت-
آیانی لوٹ ءُ واھگ ھمے بیتگ کہ ھنچیں بلوچستانے دیم ءَ بیاریں کہ آئی ءِ توک ءَ وتی پجار، زبان ءُ ھک ءُ انساپ ءِ برابری بہ بیت پرچا اے چیز بنت گڑا آیانی دیستگیں واب مانا بنت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سارُم دشتی
Previous article
بلوچستان ءِ دو جتاجتائیں دمگاں پت گوں چُک ءَ ھوار سے مردم آوار جنگ بیتگ اَنت
Next article
سوات ءَ اے این پی ءِ رھشون ءِ گاڑی ءِ نزیک ءَ تراک، آ چہ تراک ءَ رک اتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
نمدی یے پہ وتی همبل ناکو باهڑ ءَ – یاگی بلوچ
By
admin1
November 5, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
نمدی یے پہ وتی همبل ناکو باهڑ ءَ
نبشتہ کار: یاگی بلوچ
دی بلوچستان پوسٹ
باز براں انسان جیڑ اِیت کہ زندگی همے پیم ءَ وش اِنت کہ جنزگ ءَ اِنت، کندگ ءَ اِنت، سنگت اِنت ءُ دیوان اِنت همے پیم ءَ زند ءِ  دراھیں ساھت جنزان بکن اَنت ءُ زندگی ھمے وڑ ءَ وتی تہ ءَ سرجم بہ بیت۔ انسان ءِ مستریں مکسد انسانی زندگی ءِ توک ءَ وتارا مانا دیگ اِنت ءُ اگاں یک انسانے وتی زندگی ءَ را ھمے وڑ ءُ دروشم ءَ مانا بدنت کہ ما جھد ءِ توک ءَ گندیں گڑا الم انسان ءِ زند سرجم بیت اِنت۔
زندگی ءِ تہ ءَ پد ءَ سنگتی هما شے اِنت کہ وتی تہ ءَ وت یک زندگی یے الگ مانا ءَ گیشین اِیت۔ من ءَ یاد اِنت کہ 2021 اَت جنوری ماه اَت ، سردی اَت ءُ پد ءَ شال اَت کساس شپ ءِ هشت ساهت اَت، همے نیام ءَ منی گوانکو ءَ توار پرجت، من چار اِت تا استاد پدائی ریاست اِنت کہ ھال کنگ ءَ اِنت، کمیں ساھت ءِ ھاتر ءَ من ابکہ بوتان ءُ پد ءَ مئے ھال بندات بوت، گوں یک دومی ءَ ھال ءُ اھوال بوت، تران بوت انچو گپ دیم ءَ روان بوت ءُ استاد ءَ سنگتی ءِ سر ءَ تران کُرت، همے سوج ئِے دات کہ دگنیا ءِ تہ ءَ چہ درستا مُھکم تریں سیادی سنگتی اِنت پہ وت انچیں همبل در بہ چن کہ ساہ بھر کنگ ءَ تیار بہ بنت استاد ریاست ءَ تران کنان ءَ گوشت کہ وتی ھمبراھیں سنگتاں مدام مھر بدے ءُ گوں آیاں وتی سنگتی ءَ دائم بدار ءُ زندگ بکن۔
وهد انچو گْوزان بوت سال ءُ ماه مٹ بوت اَنت، وهدے کہ 2022 اتک ءُ اے وھداں من تربت مزن شاهدربرجاه ءَ پہ گیشیں وانگ ءَ رپتاں دانکہ وتی اِلم ءُ زانت ءِ توک ءَ چیزے گیش بکناں۔
من هم انچو گوں وتی وانگ ءَ گلائیش بوتان ءُ دیم ءَ جُنزان بوتاں۔ انچو من یک روچے هاسٹل ءِ دیمی نیمگ ءَ گوں دگہ یک سنگتے ءَ ڈیک وارت ءُ آئی ءَ  ناکو باهڑ هم همراھی ءَ گون اَت ءُ کمیں کساس گپ ءُ تران بوت ءُ پد ءَ ما جنز اِتیں۔ ناکو باهڑ ءَ همد ءَ چہ دکان ءَ اسٹینگے زُرت ءُ انچو سلاہ ئِے جت کہ یاگی تو هم ور ئے گوں؟ منی دپ ءَ در اتک کہ ھو وراں گوں سنگت، ناکو باهڑ ءَ پسو دات گوں بچکندے ءَ گُشت  مرگ بات ترا۔ کمیں ساھت نہ گوستگ اَت کہ ما انچو یکجاہ ءُ ھوار بیتیں گوش ئے چہ کرناں  یکجاہ ایں۔ من چہ ناکو ءَ گیش نزیک بوان بوتاں۔  گوش ئے پہ من ھرچ شے ءِ بدل جوڑ بوتگ اَت۔ چہ ناکو باهڑ ءِ همرا‌ھی ءُ کربانیانی بدولت اِنت کہ من سنگتی گیش پھم اِت گیش پھمگ ءَ اِتاں کہ سنگتی کُربانی ءِ نام اِنت، ھمبراہ داری ءِ نام اِنت، یکجاہ ءُ ھواری ءُ گوں یک دومی ءَ زندگی کنگ ءِ نام اِنت۔ انچو وهد جُنزان اَت ما یک دومی ءِ گیشتر نزیک بوتیں۔
ناکو باهڑ من ھر وهد ءَ دیستگ کہ پہ کوم ءِ واستاجُھد ءَ اَت، ترگ ءَ اَت ،برے روانکے ءِ دیم ءَ اَت بلوچ ءِ گار ءُ بیگواھیں ورنایاں پہ اوگام جنگ ءَ اَت۔ برے دگانی سر ءَ هل اِیت ءُ پوسٹرے شِنگ ءُ شانگ کنگ ءَ اَت۔ برے یک بے وسیں بلوچیں مات ءِ زهگ ءِ اکس ئِے ماں دست ءَ اَت پرائی ءَ آجوئی ءِ توار ءَ بُرز کنگ ءَ اَت۔ ناکو باهڑ انچو گُمان بوت کہ پہ بلوچ راج ءَ دیوانگ ءُ شیدا اَت انچو کہ مرید پہ هانُل ءَ.
بازیں وهد ءِ جنزگ پد منی ءُ ناکو باهڑ ءِ اھوال نیست اَت ءُ آئی ءِ اے پیسریگیں نمبر هم نہ لگ اِت ، سوشل میڈیا ءَ هم گار اَت۔ پد ءَ وهد گْوزان بوت ،همد ءَ لھتیں روچ ءَ پیسر من سوشل میڈیا ءَ دیست کہ بلوچ جنگولاں دَگ بَستگ ءُ گوں کوم ءَ تران کنگ ءَ اَنت۔
همے سنگت کہ تران کنگ ءَ اَنت، گُد ئِے درتگ اَنت ،بی ال اے ءِ بیرک کوپگ ءِ سر ءَ بستگ ءُ M4 توپک بڈ ءَ اِنت، ماسک ئِے دیم ءَ مُول اِنت، اے بلے من شر چار اِت گوش داشت کہ سما بوت اے آواز ناکو ئیگ اِنت۔ من ناکو مزن شاهدربرجاه ءَ دیستگ اَت کہ جهُد ءَ اَت ءُ اے تامُر ءِ تہ ءَ دیست گیش مُهکم تر اِنت ،ناکو باهڑ جان ھر کُنڈ ءَ بلوچستان ءِ زمین ءُ سُرومگیں کوھانی  میار اِنت۔
“دوا اِنت گوں ھُداوند ءَ ”
“مہ بات پرواه منی چمانی روک ءَ”
“چراگے بات چراگاں بَلیناں بات ”
“نمیرانیں آ کردارانی هدابُند بات ”
“داں زند ھست اِنت آ زندگ بات”
“آ زندگ بات سلامت بات”
“آ زندگ بات سلامت بات”
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
یاگی بلوچ
Previous article
بلوچستان ءِ جتاجتائیں دمگاں چار مردم یل کنگ بیتگ ءُ دگہ چار بیگواہ
Next article
نجیب اللہ ءِ کوش بلوچستان ءَ ریاستی پلامرزی سلاہ بندیں ٹولیاں چہ برجاہ درکانودی ءُ درکانودی کوش ءِ دْرچ اِنت- بی وائی سی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
دروت ءُ درھبات ئے- سلطان محمود
By
admin1
October 31, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
دروت ءُ درھبات ئے
نبشتہ کار: سلطان محمود
دی بلوچستان پوسٹ
منی  ھم پگر ءُ ھم لیکھیں ھمبلو امید اِنت،تو وش ءُ جوڑ بہ بئے۔چہ ھاوند ءَ درا تئی وشی ءِ لوٹوکاں مدامی وشیانی منگیراں بات ئے، زیکیں روچ ءَ تئی نمدی یے اتک ءُ من ءَ سر بوت دل ءَ گرکے جت ءُ وشی بوت کہ تو وتی وشی ءِ ھال دات ۔آ زیکیں بیگاہ ءَ وھدے تئی نمدی پہ من سر بوت من سپرے ءَ اتاں ۔ وانگ وَ بوت بلے آ وھداں تئی نمدی پسو کنگ نہ بوت ھمیش اِنت کلھے بیت پہ گیگ جاگھے سر بوتگاں تئی نمدی دو وار ونتگ۔ منی نیمگ ءَ دگہ دراھی اِنت۔دگہ اد ءِ جاور ءُ چاگرد ءَ تو وت زان ئے کہ مردم چتور اِنت۔اے ساھت ءَ کہ من تئی نِمدی ءِ پسّو ءَ نویسگ ءَ آں ۔ منی تھنائی انت کہ منی پجیگ ءَ تھنا اِنت۔ گوں دیوار ءَ  تِکّہ داتگ من ءُ اوتاگ دو پہ دوئیں ۔ بس منی چمانی دیم ءَ لھتیں  شھیدانی اَکس اَنت کہ دیوال ءَ وتی دلبند ءَ جاگہ اش داتگ اَنت ۔ مئے راج زرمبشت ءِ مانزمان ءُ نشون ءُ سکین اَنت۔ ھمے شھیدانی کربانی اِنت کہ بلوچ ءَ را بلوچستان سما بوھگ ءَ اِنت۔ ھرچ بلوچ زانت کہ پہ بلوچ ءَ یکیں کشک منتگ پہ وتی آکبت ءُ پدریچ ءَ کربان بوھگی اِنت ءُ دژمن بے سوب کنگی اِنت۔ آؤکیں پدریچ ءِ پہ شان ءُ مَڑاہ زند ءَ گوازینت بہ کنت۔
ھیر نوں کایاں تئی ھبرانی ءُ جستانی نیمگ ءَ کہ پروم ءِ جاورھال چون اَنت ۔لھتیں ماہ اِنت ماں رسانکدر ءَ ھال اِنت کہ دژمن روچ پہ روچ میتگ ءُ شھراں مان رچان ءُ زرواکی کنان اِنت۔ انچوش تو ھبر کتگ اَت اے آوار جنگ ءُ بیگواہ کنگ وَ مروچیگیں جاورے نہ اِنت۔ بلے ھو دژمن ءِ زور نوں گیش ودّان اِنت ھمینچو کہ جنگی کارانی توک ءَ گیشی آیان اِنت۔ دژمن اوں وتی کست ءَ لس بلوچ ءِ سر ءَ کشّان اِنت ۔ انچوش کہ تو جست کتگ اَت واجہ ارزمھمد ءِ زھگانی شھیدی؛ سیمسر بزاں باڈر،اسٹیکر، کار ءُ بار چون اَنت ۔
کامریڈ تئی انچیں دراجیں جُستے کہ مردم ءَ مان گیشین ایت چہ کجا بنا بکناں تو یکیں کاگد ءَ اینچو جست یگپارگی کنگ ءَ ئے۔جنگ ءُ دژمن وَ ھرجاہ اِنت۔بلے لھتیں ھند ءُ دمگانی جاورھال ءُ مردمانی تب ءِ جتائی ھست اِنت۔ھمے وڑ ءَ پروم اِنت۔
پروم ءِ جاور چہ ایندگہ ھند ءُ دمگانی جاوراں چہ کمے جِتا انت تو بائدیں مہ گُشتیں کہ اسٹیکر ءُ کار ءُ بار تو بُگشتیں لجبریں اسٹیکر ءِ؛ دھندہ چون اِنت گُڑا بِہ گندئے جُست ءِ تہ ءَ سنگینی اتکگ اَت۔ اگاں جُستانی پَسہ ءَ بدئے یاں۔بوت کنت بازیں مردمے وش نہ بیت چیاکہ آ زانگ ءَ نہ انت۔ اسٹیکر ءِ پُشدر چی اِنت ءُ دیم ءَ چے بیت اگاں مہ دیاں بَکول واجہ اھمد ئیگ ءَ منی چِنگ نہ منّ ایت کہ اے رنگیں سل کاریاں چمّ ءِ وت بہ گنداں وت ءَ را چیپاں مور بکناں۔ مردم ءَ مردم ءِ زرد ملامت کنت آؤکیں وھد ءِ دیم ءَ مردم میاریگ بیت گُڑا شرتر ھمیش اِنت مردم  پَسہ ءَ بِہ دنت،دانکہ وتی سر ءَ گپے مئیل ایت ۔پہ بانداتے زُبان ءُ گوشاں چوں مہ گوش انت کہ زار پہ ھما گوستگیں مردماں بات کہ ھچ نہ کرت اش ءُ مِرگ ءَ ھم مرت اَنت۔
کامریڈ اے گپے کہ یگربیں اسٹیکر پہ بلوچ ءَ رِسکے نہ بوت اے بدنامیں دھندایے بوت ۔اے اسٹیکر ءِ پُشت ءَ انچیں سِلکاری بوھگ ءَ اِنت۔کہ آ گپ کنگ نہ بنت ۔کامریڈ  گپ کمے دگہ وڑ اِنت لھتیں جاھاں اسٹیکر مئے دودمان ءِ بھر جوڑ بوتگ مروچاں اگاں مردم سانگ ءُ گواجارے ءَ بُہ روت گُڑا آئی ءِ زات ءُ زریات زانت ءُ زانگ نشہ اِیندگہ سِلکاری چارگ ءُ ٹپاسگ نہ بیت بلے جزماں اے جُست الم بیت کہ اسٹیکر ءُ زمبادے ھست یا ناں ، اے دوئیں چیز الم جُست کنگ بنت۔ اے لجبریں اسٹیکر ءَ ھرچی روا کرتگ کامریڈ گپے زانئے پوج ءُ دلارانی کمائی ءِ وسیلگ اسٹیکر جوڑ بوتگ جھدکارے ءِ نُکسان دیگ ءِ گپ بیت گُڑا اسٹیکر ءِ مسام کنگ بیت کہ برو پَلان مردم ءَ بِجن پِلان سرمچار ءِ براس ءَ یاکہ سرمچارے ءِ لوگی مردمے بہ جن ءُ پِلاں سنگت ءِ لوگ ءِ مردمانی سر ءَ وتی نزر ءَ ایر بکن پہ تو ٹرپ ءُ اسٹیکرے کول ءُ کرار بیت بلوچ ءِ کوش ءِ نھاد چہ سرکار ءِ نیمگ ءَ لجبریں اسٹیکرے بندگ بیت۔ اگاں ایپ سی ءِ کیمپ ءِ راشن ءِ یا دگہ کارے پوج ءَ کنگی بہ بیت ۔گُڑا آرا ٹرپ دیگ بیت انچیں جاورے ودی کنگ بوتگ ءُ بوھگ ءَ انت۔ انچیں گونڈلیں زھگ انت کہ آ ھانی وانگ ءِ وھد انت پد ءَ ھمیشان ءَ دلاری ءِ نیمگ ءَ ھمیشانی پِس ءُ مستریں براس راہ دیگ ءَ اَنت نوں تو بہ گْوش کامریڈ اے گونڈلیں زھگانی آکبت چے بیت ۔بژن ءِ گپ ایش اِنت ھما مردمانی پِس یاکہ ناکو پوج ءَ کُشتگ اَنت بزاں شھید کرتگ اَنت۔ پد ءَ ھمے کُٹمانی مردم اے کاراں پہ ھُب کنگ ءَ انت ۔ انچو لباں پہ وت برتگ  اَنت۔ مرچی اگاں پوج در نئیت چہ وتی کیمپ ءَ آر ءَ ھمے نیست ءُ نپٹیں اسٹیکر ءُ ٹرپ ءِ ھَوس ءَ آسودگ کرتگ ۔لھتیں انچیں گپ انت آ کنگی نہ انت۔
تو گوشتگ ات۔ کماش آرز مھمد چونیں مردمے کہ یکیں ماہ ءَ واجہ ءِ دو زھگ شھید کنگ بیت ۔واجہ ازرمھمد ءِ مستریں میار آئی گھمردی ءُ میارجلی اِنت۔ واجہ پھکیں بلوچے تو زان ئے کہ دودانی آھنیں پل ھمے پیمیں بلوچ اَنت کہ وتی بلوچی اش داشتگ ۔ انچوش کماش ارزمھمد اِنت۔
واجہ مروچی ئیں مردمے نہ اِنت؟ کہ دژمن ءِ چمّان اِنت۔کماش ارزمھمد ءِ جند ءَ اوں یکبرے چہ آئی ھنکین ءَ آوار جنت۔ آ وھد ءَ کماش ءِ ھنکین کوہ ءَ بیت۔دژمن ءُ دژمن ءِ چاریگ آرا آوار جن انت ءُ بیھار دینت۔کماش وتی ھنکین ءَ چہ لڈ ءُ بار کنت گُڑا کوچگ ءَ کئیت ءُ ھمدا گوں وتی اوباداں شریکی کنت۔
من واجہ ارزمھمد اول براں کوہ ءَ دیستگ اَت۔ چہ مئے کوہ ءِ مالداریں کماشاں اولی مردم اَت کہ من دیستگ اَت کہ زرنگ اَت۔ دوست ءُ دژمن ءِ پرک ءُ پیرے ھست اَت۔ وژگپ ءُ دیوانداریں مردمے ۔ ما کوہ ءَ نوک اوتاگ ءُ بنجل کرتگ اَت۔کماش ءِ نیمگ ءَ ھرچ سنگت ءِ سر کپت مزن تاں کسان درست چہ کماش ءَ رازیگ ات اَنت۔ کماش پہ وتی گریبی جاہ ءَ پہ سنگتاں باز جپاکشی کتگ۔ چو اے بتل ءَ براسے گوں براس ءَ کینگ دار بیت توک ءَ دژمنیں مرد ءِ شکار بیت پہ کماش ارزمھمد ءَ ھمے نوبت بوت اَنت۔ واجہ ءِ میارداری پہ کوہ ءِ آ دگہ مالداراں چو شومکیں ریش ءَ ردان اَت۔ وھدے ھال ماں دژمن ءِ گوشاں گپت کہ ارزمھمد ءِ دروازگ پہ ھرچ بلوچ ءَ پچّ اِنت۔ بوت کنت پہ سرمچاراں کمک ءُ سپارتے ،سرمچارانی کمکّارے ۔دژمن وَ لوٹ ایت کہ آ پہ مئے سنگتاں پچیں در مئیل ایت۔
چو ماہ ءُ سال وَ من ءَ شری ءَ یات نہ بنت ۔بلے سال 2016 اَت کہ پوچ ءَ لشکرکشّی کت ءُ کماش ءِ ھنکین ءَ بیڑبرت ءُ کماش چست کت ءُ برت ۔چندے روچ ءَ پد یل ئِی کت۔ واجہ ءَ وتی مال ءُ رمگ ءَ یل دات انت ءُ اتک کوچک ءَ گوں زھگاں بزگری ءُ شریکی بنا کت۔ بلے واجہ ارزمھمد یک سوھوئیں بلوچے آئی ءَ وتی بلوچی کوہ ءَ یل نہ کت ءُ نہ یتک کوچک ءَ آباد نہ بوت آرا وتی بلوچی ھمدا ھم گون اَت۔ پمیشکا دژمن ءَ پہ کماش ءِ رندگیری ءَ وش نہ یتک ءُ دلارانی رمبے چاریگ کت دلاراں پہ وتی دوزھیں لاپ ءَ دژمن ءِ کِرّا وت ءَ چرپ ءُ چانگال کنگ ءَ پہ اے وَ بلاھیں ھیلھے لیکھ ات کہ یکے وَ واجہ ازرمھمد ءِ پیشیگیں اھوال شری ءَ پوج ءِ کِرّا ھست اَت کہ پوج ءَ وت پہ لڈ ءُ بار ءَ لاچار کتگ اَت۔ ایشان ءَ وتی لاپ چارینگی اَت ۔ پمیشا اشاں واجہ ءِ بچّانی سودا گوں دژمن ءَ جت۔ پد ءَ آیانی گورا مستریں نیمون ایش اَت کہ واجہ ازرمھمد ءِ یک بچّے گوں بلوچ سرمچاران اِنت۔سرمچارے ۔ سرکار ءَ پہ ایندگرانی دلاں وتی بیم ءُ ترس ءِ نادینگ ءَ کماش ءِ ھر دوئیں بچّ شھید کت اَنت۔کہ آ دگہ بلوچ چہ ما بہ ترس اَنت۔ بلوچ مئے چیردست بہ بیت بلوچ کہ وتی آجوئی ءَ پہ جنگ کنگ ءَ اِنت۔اے توار ءَ ما ھلاس بہ کن ایں۔بلوچستان مئے چیردست بہ بیت ءُ ما بلوچ ءَ بےوس ءُ بزّگ بہ کن ایں۔
ھیر کامریڈ واجہ ارزمھمد پہ بلوچ جھد ءَ یک مزنیں کارستے آرا من مدام مھکمی ءَ دیستگ ۔ اے نمدی ءَ چد ءُ گیش ھبر کنگ نہ بیت۔ اگاں وھد بوت گُڑا دگہ برے ترا پہ واجہ ازرمھمد ءُ وتی دمگ ءِ جاورانی بابت ءَ سرپدی دیاں.
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سلطان محمود
Previous article
بلوچستان ءِ جتاجتائیں دمگاں پاکستانی پوج ءُ پولیس ءِ سر ءَ اُرشانی دْرچ یکشل ءَ برجاہ اَنت
Next article
بلوچ زالبول سر ءَ لَٹ ءُ کُٹ زوراکی ءِ وئیل: پاکستانی پوج ءَ آپریشن پدری، لَٹ ءُ کُٹ ءِ انکاری اِنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ھیات ءِ کوش ءُ جلّادیں آمیدگس- سارُم دشتی
By
admin1
October 26, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ھیات ءِ کوش ءُ جلّادیں آمیدگس
نبشتہ کار: سارُم دشتی
دی بلوچستان پوسٹ
پاکستان ءِ کانون تھنا وتی مردماں ساپ ءُ پلگار اِنت پہ بلوچاں مدام کوشے ءِ رنگ ءَ گندگ ءَ کیت، ھمود ءَ مارا کانون ءِ نام ءَ شون دے اَنت ھمود ءَ سینگ ءَ تیراں ڈاگ دے اَنت، ھمود ءَ مارا گوش اَنت انساپ اِنت ھمود ءَ مئے کوشکار آرامی ءُ آسودگی ءَ یل کنگ بنت –
انچش پیش ءِ کوشکار یل بیتگ اَنت ھمے وڑ ءَ ھیات ءِ کشندہ ھم یک ناں یک روچے یل کنگ ءُ ڈن ءَ کنگ بیت، پرچا مئے واستا کانون تھنا گُنگ ءُ لنگے ءِ رنگے ءَ اِنت بلے پنجاپستان ءِ واستا اے کانون رھبندانی توک ءَ اِنت آ وتی زھگاں ساٹ اِیت ءُ مئے گردن ءَ ھرّگ ءَ ایر کار اِیت مارا گوش اِیت اے کانون ءَ برز مہ رو کہ ڈیھ ءِ واستا شر نہ اِنت یا ڈیھ ءِ ھلاپ ءَ کارمرد بیت اِنت-
اگاں بلوچ زھرشانی کن اَنت گڑا گوش اَنت راہ ءَ شر شر ءَ بہ رو اِت کہ پاکستان ءِ دیم دنزین بیت، دستاں مہ سُرین اِت کہ پوج ءِ چم اَرس بنت، پاداں ترند ترند ءَ مہ ترپین اِت کہ پوج ءِ کرنلانی بانک اَچ واب ءَ گُڑ اَنت ، اے تھنا مئے مھلوک ءُ بلوچ سرڈگار ءِ بچانی واستا ءَ اَنت ، پاکستان ءِ کانون تھنا پہ وت ءَ اَنت مئے واستا یک تیزداریں کارچے جوڑ کنگ بیتگ-
کانون مئے واستا بس ایش اِنت مئے زالبول وھدیکہ وتی گاریں بچ، برات، پتانی گپ ءَ جن اَنت گڑا آیاں گِر اَنت ءُ زنداناں بندیگ کن اَنت پرچا گوش اَنت آیاں کانون ءِ در نہ ٹک اِتگ بلے چوشیں بازیں زالبول ءُ جنک ھست اَنت آ وتی مردمانی بیگواھی ءِ وھد ءَ کسان بوتگ اَنت ءُ آیاں آمیدگسانی رو ءُ آیاں داں یک اُمرے گوازینتگ –
مئے ورنایاں بے کانون ءَ گر اَنت ءُ آیاں بے آمیدگس ءِ پیش کنگ ءُ سزا دیگ ءَ آیانی لاشاں ڈریل کن اَنت ءُ آیانی چماں کش اَنت ءُ بدن ءِ ھڈ ءُ بنداں پروش اَنت ءُ دست ءُ پاداں گپچل کن اَنت ءُ پد ءَ دروگیں کانون ءِ یک نامے نامین اَنت ءُ گوش اَنت کہ اے دستے پشت ءَ بستگ ءُ چم سیاھیں پٹی ءَ اَنت ءُ ھمے مردماں مئے جلّادیں سپاھیانی سر ءَ اُرش کتگ ءُ دو نیمگی تیرگواری ءَ کشگ بیتگ –
اے کانون بس مئے واستا یک کوشجاھے جوڑ بیتگ ءُ مارا تھنا کوش ءِ پیسلہ ءَ دنت آ ھم چیرکائی اگاں سرزاھری ءَ مئے ورنا ءُ کماش ئِے پاھو بداتین اَنت گڑا انگت ءَ دل ءَ تاھیرے گپتگ اَت کہ بوت کنت مئے مردماں جرمے کتگ ءُ پاھو ئِے داتگ اَنت بلے چیرکائی نامردانی ڈول ءَ آیانی دست ءُ چماں بند اِیت ءُ کش اِیت اِش دانکہ دگہ ورنا اَچ مرگ ءَ بہ ترس اَنت-
ھیات ھما مردماں اَچ یکے سیزدہ اگست ءِ نیمروچ ءَ دمانے پیسر مات ءِ دیم ءَ جلّادیں پوج ءَ ھشت دانگ تیر جت ءُ شھید کتگ – آئی ءِ مات ءَ پریات کتگ کہ ھشتمی تیر ءَ مہ جن اِت بیت کنت منی بچ بہ رک اِیت بلے آ آجزیں مات ءَ نزانتگ کہ اے زالم ءَ اولی تیر ءَ ھیات ءِ ھجل جاہ ءَ جتگ ءُ چریشی ءَ آئی ءَ ھما وھد ءَ وتی ساہ زمین ءِ باھوٹ کتگ-
بلوچ ورنایاں وتی زندگی ءُ مرگ ءَ پاکستان ءِ جلّادیں رسترانی دست ءَ مہ دے اِت، وتی رکینگ ءَ جھد بہ کن اِت دانکہ شما اے بد ءُ سِلیں کانون ءَ وتی ساہ ءَ رکینت کت بہ کن اِت-
شمارا یک بستارے الم ءَ زانگ ءَ اتکگ کہ تئی باریگ ءَ پاکستان ءِ جج ءُ جلّادیں وکیلانی کانون پوج ءِ دست ءَ اِنت بلے وھدیکہ آئی ءِ وتی باریگ کیت اِنت گڑا آ تھنا کانون ءَ وتی اسپر جوڑ کنت ءُ گوش اِیت الکاپیں سبوت نیست ھمے واستا اے مجرم ءَ پاھو ءِ سزا ءَ مٹ کنگ ءُ اُمر ءِ کید ءِ سزا ءَ نامین اِیت ایشی ءَ شما درست دلجم بہ بہ اِت کہ یک روچے ءَ ھمے اُمر ءِ کید مٹ کنگ ءُ سال کمتر کنگ بنت، پد ءَ ھمے کمے سال مٹ کنگ ءُ کمے ماہ کنگ بنت ، پد ءَ ھمے کمے ماہ مٹ کنگ ءُ ھپتگ بنت، ھپتگ مٹ کنگ ءُ روچ بنت ءُ روچ ساھت ھمے میان ءَ جلّادیں رستر یل کنگ ءُ وتی گِس ءَ دیم دیگ بیت ءُ پد ءَ ھمے گپ ءَ گوش اَنت کہ ایشی ءِ سر ءَ کیس سابت نہ بیتگ ءُ آ وتی کیس ءَ بَری بیتگ ءُ یل بیتگ-
بلوچ گوش اَنت جلّاد ھما اَنت ءُ کانون ھما اَنت ھردوک ھما اَنت گڑا کانون ءُ جلّاد ءَ ھچ پرک ءُ پیر نیست گڑا ایشاں پہ زانت اے کار انجام داتگ دانکہ بلوچانی نوک رُستگیں ورنا اَچ بلوچ ءِ زندمان ءَ ھلاس بہ بنت-
اگاں تو مروچی جھد نہ کت گڑا وتی باریگ ءِ ودار ءَ بہ کن کہ اے باریگ ترا ھچبر ماپ نہ کنت آئی ءِ مسلہ بلوچ آجوئی ءِ لوٹوک نہ اِنت آئی ءِ مسلہ بلوچ اِنت ءُ بلوچ درست آجوئی لوٹوک اَنت ھمے واستا وتی رکینگ ءَ بہ جنز چوش مہ بیت تو باندا بے مَٹ ءَ بہ روئے ھمے داب ءَ وتی مٹ ءَ الم بہ بر گوں دانکہ تئی روگ ءَ پد کس اپسوز مہ کنت ایوک ءَ شتگ بلکیں پھر بہ بند اِیت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سارُم دشتی
Previous article
بلوچستان ءِ نامداریں بینجو ساز استاد رفیق بیران
Next article
بلوچستان ءِ جتاجتائیں دمگاں پاکستانی پوج ءُ ڈیتھ اسکواڈ کارندھانی سر ءَ بیتگیں اُرشانی زمہ واری بی ایل اے ءُ بی ایل ایف ءَ منّ اِتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچ زرمبشت ءِ ھستیں بھادر سنگت بشیر زیب – سارُم دشتی
By
admin1
October 25, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچ زرمبشت ءِ ھستیں بھادر سنگت بشیر زیب
نبشتہ کار: سارُم دشتی
دی بلوچستان پوسٹ
بلوچ ءِ سرڈگار ھما سرڈگار اِنت کہ اود ءَ گواڑگانی وشبو وتی درور وت اَنت، ھما سرڈگار اِنت کہ اود ءَ ھمک کسہ ترا وت امبازاں زیر اِیت ءُ گوش اِیت من چی یے آں؟ ھما کوہ ءُ دمکانی وشبوئیں پُل اَنت کہ اود ءَ ھمک گھگیر ترا مھر ءُ وشنودی ءَ گندگ ءَ کیت اِنت گڑا ھمے رژنائیں چراگ ءُ بامرد ءُ گھگیرانی میان ءَ یک نامے سنگت زیب ئیگ اِنت ترا گندگ ءَ کیت اے بس یک نامے یا یک مردمے نہ اِنت بلکیں یک اَھدے، یک جیڑگے ءُ زانشتے ءِ واھند اِنت سنگت بشیر زیب ءِ لبزانی توک ءَ ترا وزن ءُ جوھر گندگ ءَ کیت اِنت۔
اگاں ما بشیر زیب ءِ گپ ءَ بہ کن اِیں گڑا برے ھنچش سما بیت بشیر زیب تھنا وتی راج ءِ اناں بلکیں سرجمیں انسانیت ءِ مھروان اِنت بشیر زیب ءِ گپ ءُ ھیالاں کَچو بہ کن ئے گڑا ھمے گمان بیت گڑا آئی ءِ ھیال اِنت انسان ءِ راستی رنگ آئی ءِ شرپداری اِنت، راستی ءُ مھر انت، آ وتی راج ءِ گون ءَ نپرت ءِ بگیر ءُ ایمنی ءِ لیکھاں درشان کنت آئی ءِ لبزانی توک ءَ یک ھنچشیں تاکتے ھست تچک ءَ دل ءَ لگ اَنت کہ ٹپاں درمان کن اَنت اے گپ راستے کہ انسان ءِ دل ءَ گوں مھر چِست بہ بیت گڑا آئی ءِ زبان ءَ دراتکگیں ھرچ لبز دوا یے جوڑ بیت اِنت۔
بلوچ تھنا ٹکے ءِ یا کھولے ءِ بوگ نہ اِنت بلکیں بلوچ بوگ شرپ ءُ شان، زانت ءُ زانش ءُ گھگیری اِنت، اِلم ءَ آجوئی تھار دیم اِنت ءُ مھر ءَ ابید گھگیری ءَ بے ساہ اِنت۔
وتی ھاک ءَ گوں نزیک بہ بو ءُ ند ءَ گوں ھوار ئِے بہ کن اگاں راج نبشتگ کنگ ءَ دربارت اِنت گڑا آ ھچبر بے توار نہ بیت اِنت۔
ھمے پکر اِنت کہ دومی مردماں گوں وت ءَ یکجاہ کنت بشیر زیب ھما نام ءُ پکر اِنت آ گپ وھدیکہ آئی ءِ زمین ءِ راج ءِ بارو ءَ کیت گڑا آ ھچ ءَ چَک ءُ پد نہ بیت دشمنانی شکیم دیم کنگ ءَ دیر نہ کنت۔
بشیر ھما دھشدہ اِنت کہ آ تھنا وتی راج ءِ سرجمیں انسان ءِ دوست زانگ بیت اِنت آئی ءِ ھیال اِنت انسان ءِ راستیں چھرگ شرپ اِنت، راستی ءُ مھر اِنت، آ نپرت ءِ ھلاپ ءَ ایمنی ءِ گپ ءَ کنت، آئی ءِ لبزانی توک ءَ ھنچیں تاکت ءُ ھبناکی یے ھست کہ دلاں یکجاہ کنت۔
آئی ءِ لبزانی توک ءَ وانگ ءُ زانگ ءِ وشبو ھست اِنت بلے آ گوش اِیت اگاں ورنا وانگ ءُ زانگ ءِ سنچ ءَ زیر اِیت گڑا آ شری ءَ توپک ءِ کارمرد ءَ زانت ھنچش گلامی وت یک ماسٹرے کہ وتی مردماں سِکّارین اِیت، دیم ءَ جنز اِیت آ ورنایاں اِلم ءِ دروشم ءَ وت واجھی ءَ گندگ لوٹ اِیت آ گوش اِیت راجانی دیمروی وانگ ءُ کتاب ءَ بیت اِنت آ ورنایاں راجی جنگ ءَ بھر زیرگ ءُ گلامی ءِ ھلاپ ءَ جنزگ ءِ سکین ءَ دنت وھدیکہ انسان وتی زانشت ءَ ھمراہ کنت گڑا آئی ءَ گلامی ءِ ھلاپ ءَ چِست بوگ ءَ لاچار کنت۔
سنگت زیب ءِ نبشتگیں لبزانی توک ءَ گچینی ئیں لبز دست کپ اَنت آ وتی ند ءَ گوں زمین، چاگرد، پجار ءُ انسانیت ءِ ھنچیں پھناتاں دیم ءَ کار اِیت آئی ءِ لبزانی توک ءَ درد ھست بلے نا امیتی اناں آئی ءِ لبز دل ءِ ھیالانی توک ءَ درشانی ءِ ریشگ اَنت، سنگت زیب ءِ ند تھنا یک نسلے ءِ بارو ءَ گپ ءَ نہ اِنت بلکیں آئی ءِ راستی داں آیوکیں نسل ءِ بارو ءَ گپ جنگ ءَ اِنت ءُ اے راستی داں نسل در نسل ءَ برجاہ مانگ ءِ گمان ءَ کنت۔
بشیر ھما بھادر ءُ دلیر اِنت کہ آئی ءِ درشانی تھنا وتی اندر ءَ نہ اِنت بلکیں آئی ءِ ھمک گپ ترا جیڑگ ءَ پرما اِیت ءُ امل کنگ ءِ سکین ءَ دنت آ گوش اِیت اگاں مردم وتی اندر ءَ مھکم بہ بیت گڑا آئی ءَ ھچ کس پروش ءِ آماچ کت نہ کنت ءُ ھمے مھکمی آئی ءِ نرمیں گاماں یک روچے ترند کنت۔
مروچی دنیا ءِ شور ءُ شار ءُ بازیں جیڑھانی آماچ اَنت ھمک ھلک ءُ ڈیھاں سیاسی گِر ءُ چِیلانی یک نوکیں درچے بندات بیتگ ءُ ھمے میان ءَ آئی ءِ گوشتگیں گپ یاد بنت کہ اُمیت نہ مِر اَنت ءُ امیت تھاریں شپاں رژنائی یے مانزمان کن اَنت۔
بشیر زیب بلوچستان ءِ ھما گھگیر اِنت کہ مروچی دشمن ءِ شپانی پاس چُٹ اِتگ اَنت دشمن ھما مھکم ءُ مھریں سنگراں نشتگ بلے بشیر زیب ءِ سنگت ءُ ھمبل ھما مھریں سنگراں ٹک تیر چنگ ءَ اَنت کہ اود ءَ دشمن وتی ایمنی ءِ واب ءَ گندگ ءَ اِنت۔
بشیر زیب ءِ ھمبل ءُ بیل دشمن ءَ ھما جاہ ءَ نشانگ کنگ ءَ اَنت کہ اود ءَ دشمن ءَ ھِچبر گمان نہ کتگ من ءَ اد ءَ کسے کیت جنت یا منی سر ءَ ترندیں اُرش کنت یا منی مھریں بنجل ءُ سنگراں ھاک ءُ پُر کن اَنت۔
بشیر ھما مھریں سنگر ءُ گھگیر اِنت مروچی ھمک ورنا اَچ زیب ءَ اَچ زیب ءِ کاروان ءَ سانمند بوگ ءَ ھچ چَک ءُ پد بوگ ءَ نہ اَنت، بشیر زیب ھما زانشت اِنت کہ آئی ءَ مروچی بلوچ زالبول ھم جنز ءِ نیمگ ءَ گھگیری ءِ کنگ ءَ سکین داتگ اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سارُم دشتی
Previous article
بلوچستان ءِ جتاجتائیں دمگاں بیتگیں اُرشانی زمہ واری بی ایل ایف ءُ یو بی اے ءَ منّ اِتگ اَنت
Next article
کولواہ ءُ ھاران ءَ لیویز کارندھے ءَ ھوار دو مردم بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ناگُمان ءِ آزمانک “الاج” من کُھدہ ءُ دیوانگیں اِزھار-زبیر گلاب
By
admin1
October 23, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ناگُمان ءِ آزمانک “الاج” من کُھدہ ءُ دیوانگیں اِزھار
نبشتہ کار: زبیر گلاب
دی بلوچستان پوسٹ
اِزّو من اَنو اے کاگد ءَ کہ پہ تو نبشتہ کنگ ءَ آں منی دیم ءَ “ناگمان” ءِ نبشتگیں آزمانکانی کتاب “شیتان” ایر اِنت ءُ راستیں کش ءَ ھما (Powerback) اِنت تو اِینٹرنٹ کار مرز کُتگ ءُ پنجاہ دانگ ءَ بُرز اولی کلاس ءِ (دپتر) کاپی اَنت کہ پہ چیک کنگ ءَ ایر اَنت ءُ وھد سُھب اِنت ھمیش اِنت لِین انی کمّو ساھتے ءَ پیش اتکگ اِت اَنت ءُ پد ءَ شت اَنت من ھم پد ءَ مرچی واب ءَ چی ماھلہ پاد اتکگ آں ءُ من جُھد کُتگ اَت کہ پہ ترا نمدی یے روان بدیاں ءُ کُھدہ ءَ مرچاں سرکاری وانگ جاہ یلہ کُتگ مرچاں اِد ءَ مئے اوتاک والا اسکول ءَ وانینگ ءَ اِنت ھمیش اِنت یک کلاکے ءَ چہ پیش در اَتک ءُ شُت۔
اِزّو یار ترا یات اِنت زِمستان اَت یک ءُ دُو ماہ ءَ من ءُ تو ءُ کُھدہ ءَ یک وھدے ٹھینتگ اَت شپ ءَ ۸:۳۰ ھشت نیم ءَ داں ۱۱:۰۰ یازدہ بج ءَ کتاب ونت ءُ تو بِنداتی ءَ لین ءِ کتاب “ریاست اور انقلاب” بِندات کُت ءُ پد ءَ نیم ءَ یلہ دات ءُ گُشت “اڑے زُبیر مھاز اے منی پھم ءَ آیگ ءَ نہ اِنت ءُ پد ءَ ایشی ءَ چینچو “Terms ” مان اِنت ھُشکیں (Terminology) “لیننزم” “ماکسسزم” اے نہ بیت منی گوما” ءُ پد ءَ من گُشت کُھدہ انگور تُرپش اَنت ءُ ما ترا شَر کلاگ گِپت ءُ تو سیگریٹے رُوک کت من گُشت تو واکی اسلی یے ئے ءُ تو گُشت زمستان ءَ سگریٹ ءِ کشّگ تاھیر دنت ءُ پد ءَ ھاس ھمے وھد ءَ کہ تو کتاب وانگ ءَ بہ بہ ئے ءُ ترا واب گِرگ ءَ بہ بیت بس یک ٹالے بہ کَش برابر بہ ئے بلے یار پد ءَ زمستان اِنت اڑے اِزّو من بِنداتی ءَ ناگُمان ءِ نام گِپتگ اَت ناگُمان ءِ کتاب ءَ یک آزمانکے مان اَت ءُ آئی ءِ سر ھال اِنت “اِلاج” ایشی ءِ بنداتی رد ءَ ھمے نبشتہ اَت کہ “مرچاں گُلام پِکنکاں گون نہ اِنت” گوں اے رِد ءِ وانگ ءَ من ترا گیشتِر جیڑگ ءَ لَگ اِتاں پرچا کہ اے مئے وڑ ءَ اَت ایشانی تہ ءَ یکے منی وڑ ءَ نودربرے اَت ءُ دومی چو تئی ءَ کار ءَ اَت گُڑا شپ ءَ ھور بُوت ءُ سُھب ءَ سنگتاں پِکنِکے ٹھینت دیم پہ کوھاں ھور ءَ پد زمین کُوہ ءُ پچیں دیار گیشتِر زیبا بنت گُڑا ھمد ءَ نودربریں سنگت کوہ ءِ ٹُلّ ءَ نشت ءُ “گُش اِیت اے نِدارگ مناں سک دوست بنت پد ءَ گُلام ءَ درائینت”من ءَ بلاھیں پریشانی یے ءَ گور جَتگ من اے دِگہ سنگتانی کِر ءَ نام نہ گِپتگ تو ڈاکٹری وانگ ءَ ئے بلکیں مناں اِلاجے یا سر ءُ سوجے بہ کن ئے اے نِدارگانی انو تو گپ کُت من ءَ پیسر ءَ اَنچو تئی وڑ ءَ دوست بُوتگ اَنت بلے مرچاں من وھدے پہ سواد ءَ درکایاں ڈیھ ءِ زید ءُ نِدارگاں گِنداں دل گِیمِر اِیت تکانسر باں دم پہ سَھت ھمے ھیال کیت کہ منی ڈیھ ءِ اے نِدارَگ چہ منی دست ءَ روان اَنت انچیں وھدے کیت من ایشانی واھُند نہ باں” دومی سنگت ءَ گُشت “گُلام جان ڈیھ ءِ دوستی نادراھی یے نہ اِنت” اے گپ ءَ من ترا اے واستا ھال دیگ ءَ آں کہ ترا یات بیت ما ءُ شُما ھم انچیں مُوسمے ءَ کتلی چاہ ءِ کوپ اے دِگہ لھتیں ساز ءُ سامان زُرت اَنت دیم پہ کُوھاں شُت اِیں راہ ءَ ھور ءَ شَنز اِت نِدارگاں تو کید کنان اِت ئے ءُ سجّھیں راہ ءَ تو گُشت “کُھدہ زمین ءَ گِند ئے چُون ڈولدار اِنت؟” ءُ کُھدہ مھاز ءِ نام اَت پہ کُنت ما گُشت نِزّوہ ءِ کُھدہ۔
ھر جاگہ کہ مئے سر کپت تو گُشت زمین زمین ءُ دِگہ ھِچ ءُ ھِچ گُڈ سر ءَ منی سر ءَ تو اکسے ھم روان داتگ اَت ءُ راھمین بلوچ ءِ گُشتگیں سوتے ءَ گوں:
“سُھریں شینکاں روچ نہ جلّ اِیت، سبزیں شینکاں سردیں ماہ’
“‏‎من وَ جّلاں بلکیں بے من چندے کَس ویران بہ بیت’
“چوش مَیا کہ مارا مئے اے تھنائی تاوان بہ بیت،،
من ءَ را گُشت “زُبیر من اے اکس ءَ سِنیپ ءَ پُوسٹ کناں چون اِنت؟” من گُشت یار شوک اِنت بلے دِگہ گپے تو ھرچ ویڈیوے کہ جُوڑ کُتگ وھدے سوتے مان کنگی بُوتگ تو مناں جُست کُتگ نزاناں چی ءَ من باز رند ءَ جیڑ اِتگ کہ ترا جُست بہ گِراں بلے جست نہ کُتگ ءُ کُھدہ ءِ کلاگ “اے گانا اِد ءَ وش نہ اِنت شوک نہ اِنت” تو بھ پہ سوت ءِ گچین کنگ ءَ نہ گُشت تئی آئی ءِ مَستریں داوہ ھمے کلاگ ءِ بندگ اَت کہ شوک نہ اِنت بلے یک شپے من ءَ را یات اِنت تو گُشت “زُبیر تو شوکیں سوت گُوشدار ئے بیا من “انسٹاگِرام” ءَ “اکاؤنٹے پچ کناں تو سوتاں گچین کن ءُ من ویڈیو جُوڑ کناں” من ھو کُت۔
اِزّوو ترا را یات اِنت گُڈّی ءَ ھور ءِ مُوسم اَت تو پُون کُت بیا رو اِیں کُھدہ ءَ زیر بیا بلے کُھدہ لوگ ءَ اَت ءُ ساھتے گوست ھور ءَ ایر دات ءُ ھور ءَ رَند تو ءُ کُھدہ وت اتک اِت اوتاک ءَ من گُشت یار اے مُوسم ءَ ما باید اِنت کوہ ءَ بوتین اِیں بلے سنگت شُما ءُ ما وَ اے نِدارگاں گِند ایں ھو ھو اِزو”من اڑے اے وھدی سَر ءَ رندگ ءَ اِت آں کہ ھور ترند بُوت ھیر تو بُرو چاھے جُوڑ کن کہ سر درد ءَ اِنت ءُ چیزے ھم بہ گِر پہ ورگ ءَ ” کُھدہ ءَ گوانکُو کَش اِت ءُ لوگ ءَ ھور ءِ گِپتگیں نِدارگاں مناں ءُ ترا پیشدارگ ءَ اَت ءُ تو گُشت “اڑے کُھدہ یار اے ویڈیواں مناں بدے من شوکیں ویڈیوے جُوڑ کناں” کُھدہ ءَ یک برے اڑی کُت بلے پد ءَ ترا دات اَنت ئِے ءُ تو ویڈیو جُوڑ کُت ءُ مناں گُشت” اُستاد آرپ ءِ گُشتگیں سوت
“بہ شَنز پہ مناں بے مھریں رھمت ءِ شَنزے”
“کِشار مُرت اَنت منی گَنجیں واھگ ءِ شَھر ءَ”
من ایرگیج کُت ترا دات ءُ تو پُوسٹ کُت ءُ گُشت “مئے اڑے لوگ ءِ پیژگاہ کسان اِنت دِگہ من ھم اے وڑیں نِدارگ کید کُتگ اَت “ بلے یار اِزوو تئی زمین تئی لوگ ءِ پیژگاہ کسان اَت بلے تو انگت دِگہ چِد ءُ کستریں زمینے پہ وت زُرت؟ بلے من گُڈ سر ءَ ترا ھمے گُشاں کہ تو بے کِساس گیر کا ئے یارر گُواڑگ تئی زھیر من ءَ تہ ءَ چُو رمیز ءَ وران اَنت زُبیر کمبر ءِ اے شیر تو گُشتگ اَت:
“من وَ جّلاں بلکیں بے من چندے کَس ویران بہ بیت”
تھنا چندے کَس نا تیوگیں ھَلک ویرانگ اِنت کُوہ ءُ کِشک درچک ءُ دار کُل ویرانگ اَنت دریگتیں تو بہ جَلّ اِتین ئے بلے اِزّوو ھما روچ ءَ چہ پد ما تھنا بُوت اِیں ناں ما کُوہ ءَ رویں نا دِگہ جاگھے من اوتاک ءَ کپتگاں ءُ کُھدہ لوگ ءَ ترا باریں پہ کُھدہ ءِ چاھاں زھیر کنت یا نا؟
بیا ایوکی ءِ پُرّیں آس مئے اندر ءَ ساہ کشّگ ءَ اِنت
بیا ڈس وھد ءِ کیگدیں بازار تانگو رپتگ اَنت۔۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
زبیر گلاب
Previous article
چہ مستونگ ءَ آوار جنگ بیتگیں ڈی ایس پی محمد یوسف ریکی ءِ لاش دزکپتگ
Next article
زامران، کلات ءُ مستونگ ءَ زورگریں پاکستانی پوج ءِ سر ءَ بیتگیں اُرشانی زمہ واری بی ایل اے ءَ منّ اِتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کانگو ءِ جنگ ءَ امریکہ ءِ کِرد- شاھد اھمد
By
admin1
October 23, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کانگو ءِ جنگ ءَ امریکہ ءِ کِرد
نبشتہ کار: شاھد اھمد
دی بلوچستان پوسٹ
1996 ءِ گُڈی ءَ رودرتکی اپریکہ ءَ یک چیریں جنگے بندات بوت کہ ایشی ءِ سبب ءَ ھپت سال ءِ تہ ءَ پنجاہ لکھ ءَ چہ گیش مھلوک کُشتگ اَنت۔ اے جنگ ءَ بگند ئے دنیا ءِ دیم ءَ سُبکیں جنگے اَت بلے راستی ایش اِنت کہ اے دومی جھانی جنگ ءَ پد انسانیت ءِ مزن چہ مستریں تباھی اَت۔ ءُ درستاں چہ ھیرانیں گپ ایش اَت کہ اے جنگ ءِ روتگ روانڈا ءِ یک کُشت ءُ کوشے اَت چہ ایشی ءَ مگرب ءَ پیسر ءَ آس روک کُتگ اَت، پد ءَ اے نہ اوشتارینت ئِے ءُ پد ءَ ھمے چُکچینی ءِ نام ءِ سر ءَ یک نوکیں جنگے جاڑی کُت
ندارگ ایش اِنت کہ اپریل 1994 ءَ روانڑا ءَ سد روچ ءِ تہ ءَ ھشت لکھ ءَ بگر داں دہ لکھ ءِ مرمانی کُشت ءُ ھون بوت۔ ھوتو پدریچ ءِ ناشرکاراں توتسی اقلیت ءَ را یکشل ءَ کُشت ءُ ھون کُت۔ وھدے توتسی ءِ رھشونی ءَ روانڈن پیٹریاٹک پرنٹ ءِ پُشدر ءَ ھکمرانی گپت گڑا لکھانی ھوتو ءِ مردم، چمیشی ءَ چہ کشوک اوں ھوار اِت اَنت، تَتک ءُ ھمساھگیں ملک زاھر ءَ رست اَنت، زاھر ءِ ھکمران موبوتو سیسے سیکو امریکہ ءِ کوھنیں ھواری اَت بلے نوں پیر ءُ نزور بوتگ اَت۔ آئی ءَ ھمے زرت ءُ سیمسری بُنجُل ءَ پناہ دات اَنت بلکیں بازیں جاگھاں پُشت اوں بوت تاکہ توتسی ءِ آیگ ءُ روگ ءَ داشت کُت بکن اَنت۔
روانڈا ءِ نوکیں پاگواجہ پال کاگامے ءَ آئی ءَ را وتی ملکی سلامتی ءِ ھاتر ءَ ھترہ پھم اِت۔ آ وھد ءَ یوگنڈا ھم آئی ءِ پُشت پناھی اوشتاتگ اَت۔ دوئیں ملکانی لشکر ءُ چیریں ادارہ امریکہ ءِ ایجنسیانی کمک اِت اَنت۔ 1996 ءِ میان ءَ کاگامے واشنگٹن ءَ شُت ءُ چموداں آئی ءَ را اشارہ رست کہ موبوتو ءَ در کن، امریکہ ھمراہ اِنت۔ ھما ساھت ءَ امریکہ ءِ سی آئی اے ءُ ڈیپنس انٹیلی جنس ایجنسی ءَ روانڈا ءُ یوگنڈا ءَ را سیٹلائٹ اکس ءُ کمیونیکیشن انٹرسپٹس دیم دات۔
اکتوبر 1996 ءَ روانڈا ءُ یوگنڈا ءِ لشکر، کانگولی یاگیانی ءِ پوشاک ءَ، زاھر ءَ پتر اِت اَنت۔ یک نوکیں ٹولی یے جوڑ کُرت، آئی ءَ الائنس آپ ڈیموکریٹک پورسز پار لبریشن آپ کانگو زاھر گُشت ءُ آئی ءِ رھشون لوران کابیلا کُت۔ اے سی آئی اے ءِ شوربندی اَت تاکہ اُرش دمگی جُنز بہ لگ اِیت۔ لھتے ھپتگاں اے لشکر کیمپانی سر ءَ اُرش کُت۔ لکھانی کساس ءَ ھوتو شھری کُشگ بوت اَنت۔ ھزارانی کچ ءَ جنگلانی نیمگ ءَ تاچینت اَنت کہ اود ءَ آ شُد ءُ نادراھی سبب ءَ مُرت اَنت۔ بندات ءَ امریکہ ءِ ھکومت ءَ چہ روانڈا ءِ کرد انکار کُت بلے نہ منّگ بس سپارتی پوشاکے اَت۔ راستی ایش اِنت کہ امریکہ ءِ جنگی جھاز ءِ سی ون تھرٹی ھما وھد دمگ ءَ چار ءُ تپاسی کنگ ءَ اَت ءُ آئی ءِ مالومات ءَ را روانڈا ءَ دیگ ءَ بوتگ اَت۔
وھدے اے لشکر مزن شھر کنشاسا ءِ نزیک ءَ سر بنت گڑا امریکہ ءَ تچک ءَ سیاسی زور دات۔ کلنٹن انتزامہ ءِ نمائندہ بل رچرڈسن ءَ موبوتو ءَ را کلوہ دات کہ پُشت کنزی بکن یا زورانسری در کنگ بَہ ئے۔ مئی 1997 ءَ موبوتو ءَ ملک یلہ دات ءُ لوران کابیلہ ءِ مزن وزیر جوڑ کنگ بوت۔ کانگو ءِ نوکیں نام ڈیموکریٹک ریپبلک آپ کانگو ایر کُرت۔ بلے ماھاں پد کابیلا ءَ وتی ھواریانی در کنگ ءِ جھد کُت۔ آئی ءَ چہ ملک ءِ درائیں در ملکی لشکر واتر توار پِر جَت اَنت۔ پسو ءَ روانڈا ءُ یوگنڈا ءَ دومی جنگ بندات کُت۔ کہ پورائیں اپریکہ ءَ شنگ ءُ تالان بوت۔
اے دومی کانگو جنگ اَت۔ چہ ھمیشاں اپریکہ ھوار بوت اَنت۔ انگولا، زمبابوے ءُ نمیبیا ءَ کابیلا ءَ را کمک کُت۔ روانڈا ءُ یوگنڈا ءَ نوکیں یاگی ٹولیاناں جاگہ دات۔ اسل مکسد کانگو ءِ مال ءُ مڈیانی سر ءَ کبزہ اَت۔ ھیروں، سھر، کولٹن ءُ دار ءِ لُٹ ءُ پل اِت اَنت۔ روانڈا ءُ یوگنڈا ءِ پوجی رودراتکی کانگو ءِ مزنیں بھر ءِ سر ءَ کبزہ بوت اَنت۔ چہ ھما ھَند ءُ دمگ ءَ درآتکگیں مال ءُ مڈی درملکی مارکیٹ ءَ شُت اَنت۔ امریکہ ءَ دوئیں ملکاناں مالی ءُ لشکری کمک برجا داشت۔ امریکہ ءِ لشکر تربیتی پروگرام IMET ءِ رد ءَ روانڈا ءِ اپسراناں تچک ءَ تربیت دات اَنت۔
،
ھمے سالاں انسانیت ءِ بدتریں وھد اِت اَنت۔ شُد، نادراھی کُشت ءُ ھون ءَ چہ کُلڑاں مردم مُرتگ اَنت۔ زالبولانی گون ءَ یکجاھی زُلم ءُ زوراکی بوتگ اَت۔ کسانیں گونڈوھانی پوجی برتی بوتگ اَت۔ ھزارانی کچ ءَ لوگ سوچگ بوتگ اَنت۔ میان اُستمانی رپورٹانی رِد ءَ روانڈا ءُ یوگنڈا دوئینانی لشکرانی زُلم ءُ ناروائیانی ھوار اِت اَنت بلے امریکہ ءَ مدام ھمے رپورٹسانی نزور کنگ ءِ جُھد کُت پرچاکہ اے دوئیں ملک آئی ءِ ھواری اِت اَنت۔ اے درستیں زُلمانی پُشدر امریکہ ءِ بدنام زمانگ ءِ سی آئی اے اَت۔
2003 ءَ شھری منّگ نامگ ءَ پد جنگ گندگ ءَ ھلاس بوت۔ یک آبوری ھکومتے جوڑ بوت بلے راستی ءَ رودرآتکی کانگو انوں اوں روانڈا ءُ یوگنڈا ءِ سان ءَ کپتگ اَت۔ رَند ءَ وھدے ایم تئیس نامیں نوکیں ٹولی یے سرکش اِت گڑا مالوم بوت کہ ایشی ءِ پُشت ءَ ھم روانڈا بزاں سی آئی اے ءِ سرپرستی اَت۔ 2010 ءِ میان اُستمانی رپورٹ ءَ ساپ نبشتگ اَت کہ روانڈا ءِ لشکر ءَ یکجاہ چُکچینی کُتگ بلے جھانی ٹولی ءَ چُشیں ھچ اَملی داب ءَ پیش نہ داشت۔
مرچی ھم رودرآتکی کانگو ءَ کُشت ءُ کوش برجا اِنت۔
ایم تئیس دوبر پچ اِنت۔ روانڈا ءِ لشکر انوں ھم تھا پُتر اِتگ ءُ کاروائی کن اَنت۔ چین اپریکہ ءَ ایمنی ءُ دیمروی ءِ ھاتر ءَ دلمانگ اِنت بلے دومی نیمگ ءَ امریکہ مال ءُ مڈیانی لٹ ءُ پل ءَ دزگٹ اِنت چمیشکا کانگو ءِ تباھی ءَ چہ دید دُز جَنَگ انت۔ ھما مڈی کہ کولٹن ءُ کوبالٹ ءِ شکل ءَ مئے گوانکو ءُ بیٹریاں رو اَنت ھمے زمیناناں چہ کشّگ بنت چمیشی ءَ چِہ لکھانی کچ ءَ مھلوک مُرتگ اَنت۔
پورائیں اپریکہ ءَ امریکہ ءُ یورپ ءَ جنگ ءُ پساد شنگ کُتگ۔ اپریکیانی جاورانی سرجم ءَ زمہ مگرب ءِ سامراج روت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شاھد اھمد
Previous article
بلوچ کارکناں فورتھ شیڈول ءَ ھوار کنگ بُنکی انسانی ھکانی ھلاپ ورزی اِنت- بی وائی سی
Next article
چہ مستونگ ءَ آوار جنگ بیتگیں ڈی ایس پی محمد یوسف ریکی ءِ لاش دزکپتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچستان ءِ ھستیں وھد ءِ جاور- مھروز ھمّل
By
admin1
October 21, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچستان ءِ ھستیں وھد ءِ جاور
نبشتہ کار: مھروز ھمّل
دی بلوچستان پوسٹ
بلوچستان دنیا ءِ یک سد ءُ نود ءُ پنچ ملکانی توک ءَ کساس یک سد ءُ سِی ملکاں مستریں ملک اِنت اگاں ھساب کنگ بہ بیت گڑا پاکستان وتی مستریں بھر ءَ بلوچستان ءَ لیک اِیت چوشکہ بزاں بلوچستان پاکستان ءَ لاپ دیگ ءُ رودینگ ءَ اِنت پہ ھمے ھاتر ءَ زمینی جاور ءُ رھبنداں بلوچستان وتی ھلک ءُ دمگ ءُ ھمساھگاں ھوار ایشیا ءِ واستا مزنیں ارزشتے دار اِیت ءُ اود ءَ راجی سیاست ءِ گپ کنوک کشگ ءُ گار کنگ بنت ءُ اود ءَ ھما سیاست وتی پاداں داشت کنت کہ آئی ءَ واجکار ھما وڑ ءَ ھکم دینت ءُ ھما وڑ ءَ آئی ءَ گپ پرماینت چرے سیاست ءَ ورنا گستائی ءِ نیمگ ءَ جنزان اَنت ءُ اے سیاست ءَ گوں وتی پجار ءِ نیزور بوگ ءِ گمان ءَ کنگ ءَ اَنت۔
بیا گوستانکی پژدر ءِ بارو ءَ گپ کن ایں: بلوچستان ءِ سیاسی گڑ ءُ منجی ءِ ریشگ برتانیہ ءِ ھاکمی وھد ءَ گوں ھمگرنچ بنت، وھدیکہ اے دمگ ءَ بازیں ریاست ءُ ٹکی دمگ بوتگ اَنت 1948 ءَ ریاست کلات ءِ گوں پاکستان ءَ ھوار بوگ ءَ پد دمگی سروک ءُ پاکستان ءِ وتگڑیں وفاق ءِ میان ءَ بگیرداری پیداک بوتگ بازیں بلوچ رھشوناں اے ھواری نہ منّ اتگ کہ چریشی ءِ سوب ءَ ھما بندات ءَ جھد بندات بوتگ کہ پد ءَ رند ءَ 1958، 1973 ءُ 2000 ءِ دھک ءَ ھم بازیں وھدے ءَ پوجی گھگیری گندگ بوتگ ھر رند ءَ آ زرمبشانی پژدر ءَ گیشتر وتواکی، مڈیانی سر ءَ واھندی ءُ سیاسی نمائندگی لوٹ ھوار بوتگ اَنت۔
زبھری ءِ مارشت ءُ مالی سوب : بلوچستان ءَ جھد ءِ یک دگہ مستریں سوبے مالی زبھری ءُ نابرابری اِنت اے سوبہ گیس، مادن، ٹیل، سھر ، آسن ءُ دگہ گرانھادیں مڈیاں چہ سر ریچ اِنت بلے دمگی مردماں چہ اے مڈیاں رس اتگیں نپ باز کم رس اِیت سوئی گیس کہ 1950 ءِ دھک ءَ دست کپتگ کہ پاکستان ءِ دگہ ھنداں روت سر بیت بلے بازیں بلوچ ھند ءُ دمگے چہ گیس ءَ زبھر اِنت ھمے وڑ دیمروی منسوبگ ھم دمگی مردماں کم رسگ انت کہ چریشی ءَ زبھری مارشت چد ءُ گیشتر بوان اَنت۔
سیاسی نمائندگی ءُ پاکستان ءِ وتگڑیں وفاقی : بلوچستان ءِ سیاسی گوستانک ءِ بنجاھی سرکار گوم ءَ سیادی مدام گڑ ءُ منج بوتگ سوبہ ءِ تہ ءَ ھر رند ءَ گورنر ءِ راج اَنت، اسمبلی آرگ بوتگ اَنت ءُ سیاسی پاٹیانی سر ءَ بندش جنگ بوتگ اَنت چریشی ءِ سوب ءَ بلوچ سروکانی اے گمان مھکم بوتگ کہ وفاق آیانی سیاسی وتواکی ءَ لپاشگ کنگ لوٹ اِیت ھستیں وھد ءَ ھژدھمی آئینی ترمیم ءَ سوبہ ءَ گیشتر واک دیگ بوتگ بلے آئی ءِ کارپد سست روی سوب ءَ راجی تک ءَ ستک آرگ نہ بوتگ۔
جھد ءُ پوجی بنشون:- بلوچستان ءَ جھد ءِ میان ءَ بازیں سلاہ بندیں ٹولی دیم ءَ اتکگ اَنت کہ آیاں بازیں لوٹ دیم ءَ آؤرتگ اَنت لھتے ٹولیاں سوبہ ءِ ھاتر ءَ وتواکی لوٹ اِتگ وھدیکہ بازینے آجوئی ءِ لیکہ سر ءَ انت اے ٹولیانی کارانی پسو ءَ ریاستی ادارھاں پوجی لشکر کشی ءُ پھازگی گامگیج چست کتگ چریشی ءَ بازیں ھند ءُ دمگاں ایمنی ءِ جاور نگیگ بوتگ انت، بلے انسانی ھکانی بگیری، زورانسری آوارجنی ءُ لس مھلوک ءِ تاوان ءِ الزام دیم ءَ اتکگ انت اے جاور ءُ سیاسی کرتن ءُ راجی ستکی چد ءُ گیشتر چیلنج جوڑ بوتگ۔
چاگردی ءُ دودمانی تک: بلوچستان ءِ بازیں دودمانی دمگ کہ اود ءَ بلوچ، پشتون ، ھزارہ دگہ مردماں بازیں وھدے بیت کہ جھمنند اَنت جھد ءُ بے ایمنی ءِ سوب ءَ ایوک ءَ مالی دیمروی سانمند نہ بوتگ بلکیں جانسلامتی، زانشت، ءُ روزگار ھم کم تر اِتگ انت ورنا کہ دیمروی ءِ زمہ دار زانگ بیت گیشتر بے روزگاری ءُ بے اوستی ءِ سوب ءَ یا درپہ در بوگ ءَ لاچار اِنت یا کہ گرگ ءُ گار ءُ بیگواہ کنگ بنت اے جاوراں چاگردی بنھشت نزور کتگ۔
بلوچستان ءَ یک ترندناکیں چیزے ھست اود ءَ ھمک ورنا اَچ وتی زندگی ءَ ترس ءِ دیمپان انت آ اگاں شپ ءَ وپس ایت گڑا اے جیڑ ات نہ کنت باندا من سلامت باں یا ناں یا تیرئے ءِ آماچ باں یا گرگ ءُ زندانی کنگ باں چوشیں روچانی میان ءَ ھمک دمگ ءَ پوجی آپریشن یا مردمانی گرگ یا لوگانی سر ءَ بیڑ برگ اے وَ لس بوتگ چرے سبب ءَ ورنا اَچ لوگانی نندگ ءَ وتی زند ءَ گیشتر کوھانی توک ءَ پھریزگی سرپد بنت-
اگاں ورنایانی زند اے داب ءَ ترسینگ ءِ جھد ءَ بیت گڑا اود ءَ ایشی ءَ ھچ شک نیست آیوکیں پدریچ پاکستان ءِ ھاتر ءَ ٹوھیں شوروی جوڑ بیت ءُ پراھی ءِ تباھی ءُ وتی رکینگ ءَ جنز ایت ، اگاں انگت ءَ وھد ءِ ھاکم ءُ زوراکاں بہ جیڑ اِت ءُ اے جیڑہ سیاسی دروشم ءَ گیش ءُ گیوار نہ کت گڑا اے میان ءَ انسانانی جان رو انت بلے آ زمین ءِ دیم ءِ ھونین بیت ءُ درامدیں مردم اَچ بلوچستان ءِ زمین ءَ لڈ انت ءُ رو انت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھروز ھمّل
Previous article
مند ءَ بیتگیں اُرش ءِ زمہ واری بی ایل ایف ءَ منّ اِتگ
Next article
تمپ: آشوبی گشندہ استاد منھاج مکتار ءِ سر ءَ ریاستی ڈیتھ اسکواڈ ءِ بیڑ، زھگ ءُ زالبول ترسینگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زھری ءِ ڈوکانی سر ءِ نبشتگیں گھگیری- آئشہ بلوچ
By
admin1
October 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زھری ءِ ڈوکانی سر ءِ نبشتگیں گھگیری
نبشتہ کار: آئشہ بلوچ
دی بلوچستان پوسٹ
بلوچستان ءِ دلبند ءَ ھمود ءَ کہ روچ، سرجمیں وھد ءَ زمین ءَ گرم کنت، ءُ شپ انچو بے توار اِنت کہ وتی ساہ ءِ کشگ ھم توار کنت، اود ءَ یک میتگے ھست زھری اے ھما سر زمین اِنت بلکیں نکشھانی تہ ءَ کسان بہ بیت، بلے اود ءِ مردمانی ھوسلہ ءُ جزبگ انچش مزن اِنت کہ کوہ ایشانی کر ءَ کسان گندگ ءَ کاینت۔
زھری ءِ ھاک ءَ یک ھاسیں بوے گون اِنت انچیں بوے کہ ھید، کُربانی ءُ آزاتی واباں گوں جوڑ بیتگ، اے ھما ھاک اِنت کہ آئی ءَ چینچو پدریچ پیداک کتگ، ھما کہ آ وتی ھک ءِ ھاتر ءَ پاد اتکگ اَنت ءُ زوراکی ءِ ساھگ ءَ اوں سربلند بیتگ اَنت۔
زھری ءِ چپ ءُ چاگرد ءَ ھرچ کوھے کہ مِک اِنت، آ ایوک ءَ ڈوک نہ اَنت آ گواہ اَنت، آیاں دیستگ کہ چتور مردماں وتی زمین ءِ ھاتر ءَ زندان ءَ سکی ءُ سوری سگّ اِتگ، چتور ماتاں وتی چُک رھادگ کتگ اَنت ءُ دوایانی تہ ءَ گشتگ: ” منی چُک زندگ بہ بیت گڑا گوں گیرت ءَ، ءُ اگاں مِر اِیت گوں سربلندی ءَ“۔
اے کوہ وھد ءِ گواہ اَنت ایشانی بے تواری یک کسھے، یک انچیں کسھے آ تپنگانی اناں، بلکیں گوں زمیر ءِ زور ءَ نبشتہ کنگ بوتگ۔
زھری ءِ مردم بے توار اَنت بلے زندگ اَنت، زھری ءِ مردمانی انداز جتا اِنت۔ آ کوکار نہ کن اَنت، اوگام نہ جن اَنت بلے آیانی چماں آس روک اِنت، آیانی پادانی چیر ءَ دریکگ اِنت۔ ایشانی واستا گھگیری یک ادارُکی کارے نہ اِنت اے زندمان ءِ یک رھبندے۔
اے مردم سرپد اَنت کہ زوراکی ءِ ھلاپ ءَ درستاں چہ مستریں جنگ ھما اِنت کہ مردم وتی ترس ءِ ھلاپ ءَ جنگ کنت۔ زھری ءِ ورنایاں اے جنگ کَٹ اِتگ۔ آ وتی ھک ءِ ھاتر ءَ گپ جن اَنت، نبشتہ کن اَنت، سکارین اَنت، پرچا کہ آ زان اَنت تپنگ یک روچے بے توار بیت، بلے شئور ءِ توار ھجبر نہ مر اِیت۔
مرچی زھری ءِ رھبند ءُ ورنایانی لنٹاں یک نوکیں گپے” آگھی“ آیاں پھم اِتگ کہ گھگیری ءِ نوکیں رنگ کتاب اِنت، ند اِنت، الم ءُ زانت اِنت۔ اود ءَ یک دورے تپنگانی توار بوتگ، مرچاں اود ءَ لبزانی زور دیم ءَ پیداک اِنت۔
زھری ءِ ورنا نی ھما پدریچ اَنت آ زان اَنت کہ وتی زمین ءِ مھر ءِ بزانت بس جنگ نہ اِنت بلکیں ایشی ءَ اِلم، انساپ ءُ چہ شئور ءَ سر ریچ بیگی اِنت۔ ھمے ایشانی نوکیں سرکشی اِنت، یک انچیں سر کشی یے کہ آئی ءِ رنگ ھون نہ اِنت بلکیں روژنائی اِنت۔
زھری ءَ سک باز سَگّ اِتگ تُن، شُد، بے ھچی، مان نیارگ، بلے آیاں ھجبر بے سوبی نہ منّ اِتگ، اد ءِ جنین انگت ھم اُشترانی سر ءَ آپ برگ ءَ اَنت، بلے ایشانی چماں مرچاں جستے ھست آ جست ایش اِنت کہ پرچا زمانگ مٹّ نہ بیت؟ ءُ ھمے جست اسل ءَ گھگیری ءِ بندات اِنت۔
زھری ءِ پیریں مردم انگت ھم چہ ھاک ءِ بوہ ءَ موسمانی پیش گوئی ءَ کن اَنت، ءُ برے برے چہ ایشانی دپ ءَ یک گالردے در کیت ” ما دم نہ بریں، بس اوپار کنگ ءَ ایں۔“ اے اوپار چوناھا زور اِنت آ بے تواریں زور یک روچے آگھی ءَ بدل بیت۔
زھری ءِ ھرچ ڈوک گوش اِیت کہ ” انسان آزات پیداک بیتگ، ءُ آزاتی ایشی ءِ ابرم اِنت۔“ اے ھما ایمان اِنت ناں کہ یک کتابے ءَ نبشتگ ناں کہ یکے ءِ رھبنداں بلکیں اے زمین ءِ دریکگ ءَ گوں ھوار اِنت۔
زھری ءِ ھاک وتی چُکاں گُش اِیت: ” من ءَ وتی مات ءِ وڑ ءَ بہ لوٹ اِت، بلے اگاں یکے من ءَ بھا کنگ ءَ بیت تو منی ھاتر ءَ چو کوہ ءَ مِک بی۔” ھمے آ پلسپہ اِنت کہ آئی ءَ زھری ءِ مردم گھگیری پرماتگ اَنت، آ گوں وتی ھاک ءَ اِشک کن اَنت، بلے زوراکی ءِ دیم ءَ وتی سر ءَ جھل نہ کن اَنت۔
زھری مرچی اوں ھما اِنت۔ بے توار اِنت، بلے آگاہ اِنت، کوہ انگت ھم نگھپانی دیگ ءَ اَنت، اد ءِ موسم ھم آزاتی ءِ سوت ءَ جنگ ءَ اِنت، ءُ اد ءِ ورنا انگت ھم واب گندگ ءَ اَنت، انچیں واب کہ بلوچستان ءِ ھک بس زوراورانی مہ بیت، بلکیں ھرچ ھما انسان ءِ کہ آ گوں اے زمین ءَ بندوک اِنت۔
زھری ءِ گھگیری یک انچیں ویلے نہ اِنت اے چہ پدریچاں اتکگ یک روایتے۔ اے زمین مرچی ھم وتی چُکاں گُش اِیت :” تو دم بر بلے وتی سر ءَ جھل مہ کن، پرچا کہ منی ھاک ھجبر بے سوبی نہ منّ اِیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
آئشہ بلوچ
Previous article
بلوچستان ءَ ریاستی زوراکی یکشل ءَ برجاہ ءَ اِنت دگہ دو بیگواھیں مردمانی لاش دزکپتگ اَنت
Next article
مند ءَ بیتگیں اُرش ءِ زمہ واری بی ایل ایف ءَ منّ اِتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بابر جان تو شموشگ نہ بہ ئے – نودان
By
admin1
October 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بابر جان تو شموشگ نہ بہ ئے
نبشتہ کار: نودان
دی بلوچستان پوسٹ
ساھت سُھب ءِ 9 ءُ 58 اَت، دو مِنٹ کم اَت 10بج ءَ، من نوکی چہ واب ءَ پاد اَتکِگ اِت آں، ڈنّ ءَ موسم سک ڈولدار اَت، گوں نود ءُ شنزاں ھوار گُش ئے یک نوکین ءُ اَجبیں دروشُمے تالان اَت، ھر کسے گوں موسُم ءَ وتی زِند ءَ شادمان کنگ ءِ پیوست ءَ رکینگ ءَ اَت، من اوں چہ بازیں گل ءَ موسُم ءَ را دْراھی کُت ءُ درکپتاں دیم پہ تر ءُ تاب ءَ۔بِگند ئے اِے ھال ءَ ھرچ کسے آژناگ اِنت کہ اگاں کسے چہ گم ءُ رنجان ءُ وشی ءَ نی درشان کنگ ءَ ماں کوھانی باھوٹ بیت۔ من اوں ھمے سپر وتی بڈ ءَ جت ءُ رھادگبوتاں۔ جُنزاں، جُنزان ءَ یک آپسرے دیم ءَ آتک ءُ من سینکل داشت۔ گوں ایر آیگ ءَ یک ھنچیں پر تاھیریں ھیالے بُنگیج بوت کہ سسّا چہ ساچگ ءَ پیسر گوں زُبان ءَ ڈیک وران ءَ ماں توار ءِ دُروشم ءَ در اَتک اَنت دِل ءَ گُشت پوو بھشت وَ ایش اِنت ما کُج ءِ ٹوٹل جتگ۔ ھو ڑے گُلزمین!! ترا ءُ تئی پُسّگاں سلام اِنت کہ ھر وھد ءَ تئی اندر ءَ وتی زِند ءِ ھمُک ساھت ءُ بھرگاں یکجاہ کنگ ءَ اَنت۔اِے ھیال سرجم نہ اَت کہ یک سینکلے ءِ توار منی گوشاں کپت، من دیم ترّینت ءُ ھما توار ءِ نیمگ ءَ وتارا گْور کُت، داں چار اِت چہ دُور ءَ دو کس اَنت دیم پہ منی گْور ءَ پیداک اَنت، اِے اولی روچ اَت کہ من اِیوک ءُ تھنا ماں کوہ ءَ سپر ءَ در اَتکگ اِت آں، گوں بے وسیں چِھرگ ءَ اوشتاتگ ءُ سینکل ءَ چاران اِت آں داں سینکل اَتک ءُ منی کش ءَ بِریک ئِے جت ءُ چمیشاں چہ یکّے ءَ گُشت۔دراھباتے کُربانوں، من ھم دراھی کُت ءُ چم درنگ داتگ اِت آں، داں دوئیں کس ایر اتک اَنت ءُ وش اَتکی ءَ لگ اِت اَنت، من انگت گوں ھُشک ءُ ھیرانی داب ءَ گُشت۔ شُکر اِنت! رھم کُتگ ھاوند ءَ شُما ھال کن اِت؟ دوئیناں یکجاگ ءَ گُشت۔ سلامتی اِنت کُربانوں۔ من گُشت بکش اِت من شمارا پجّا آرگ ءَ نھاں۔گُڑا چمے دوئیناں چہ یکے ءَ درائینت۔ پریشان مہ بُو ما سنگتیں۔
گوں اِے ھبر ءَ من ءَ انگت یکین نہ اَت، دِل اوں سوال چِست کنگ ءَ اَت، گُڑا من پُرسِ اِت۔ بکش اِت اگاں من رَد مباں، من شُمارا پجّا آرگ ءَ نھاں۔گڑا چمیشاں چہ یکے ءَ دوبر درائینت ۔ نا کُربانوں تو رَد نہ ئے، بلکیں ما میاریگ اِیں کہ ھِچ نِند ءُ نیاد گوں راج ءَ نیست اِنت ءُ تئی سوال کنگ ھم جائز اِنت کُربانوں۔ اَچہ! منی نام بابر اِنت۔ آئی ءِ ھبر سرجم نہ اَت کہ من گُشت۔ اوو بابر جان تو ئے؟ بکش من ترا دُرس نہ کُرتگ۔گُڑا آئی ءَ درائینت ۔ھو کُربانوں من ءَ آں تو زاناں من ءَ زان ئے؟ من گُشت۔ھو جَگر ترا کے نزانت، تئی نام سجھیں اِلاکہ ءَ بِزانکہ پَنجگُور ءَ تالان اِنت۔ گُڑا بابر ءَ درائینت ھو ؟ من بِزاں Headlines جوڑ بوتگاں ھاھاھا۔ من گُشت۔ تو دُژمِن ءَ را اِنچو آرام نہ گیجینتگ کہ تئی نام ما Headlines ءِ تاکانی تہ ءَ گون مہ بیت ھاھاھا۔
ما کِساس تا نیم اِدار ءَ نِشت ءُ دیوان کُت، کندگ، مزاک، اِلاکہ ءِ ھال اِھوال برجم اِت اَنت، گُڑا بابر ءَ گُشت، جْوان اِنت پُل مارا موکل بِدے کہ روَگی اِنت دیمتر ءَ ، لھتیں کار ھست اِنت۔ منی دِل ءَ نہ اَت کہ رُکست بہ کناں، بَلے بابر ءَ پیسر ءَ روگ ءِ گپ کُتگ اَت، گُڑا من ھم گوں پشت نہ گھتگیں گالاں گُشت، جی جُوان اِنت۔
کسانکیں ساھتے گْوست کہ بابر ءَ سینکل اِسٹاٹ کُت ءُ گوں وتی ھمبراہ ءَ ماں سپر ءَ ساجو بوت، من اوں وتی چادر ماں کوپگ ءَ کُت ءُ دیم پہ لوگ ءَ رھادگ بوتاں۔
ھمے رنگ ءَ وھد وتی رنگ ءَ مٹ کنان اَت ءُ ھر مُردمے پہ وتی شُدلاپی ءَ گوں اِمبروز ءِ جنگاں جنگ کنگ ءَ اَت، من اوں گوں وتی بے مُزّیں کاراں واتارا دست گٹ کُتگ اَت، ناں شپ ءِ بْرھنگی پدّر اَت ناں روچ ءِ شمانی ھیسکارگ الھان کنگ ءَ اِت اَنت، بس ھمے ڈول ءَ ھر کسے گوں وھد ءَ گُلائیش اَت ءُ وتی گُلامی ءِ ءُ نا دزرسی ءِ پولنگیں چِھرگاں مان پوشگ ءِ جُھد ءَ کنگ ءَ اَت۔گُڑا ھمے باریگانی میان ءَ من اناگتی ءَ وتی گوانکو پچ کُت، چہ دُنیا ءِ سیل کنگ ءَ پیسر یک بیمناکیں توار بندے منی گوشاں کپت ءُ زِند ءِ سرجمیں چاڑاں بے چاڑ ئِے کُت، بِزانکہ سنگتے ءَ ھال کُت ءُ گوں اولی سلام ءَ ھمے ھبر ئِے منی دیم ءَ اِیر کُت کہ آجِز گوں دُژمن ءَ ماں پروم ءِ نیمگ ءَ ڈیک وارتگ ءُ نُھبت داں جنگ ءَ سر بوتگ ءُ بازیں تیر گْواری ءَ رند دُژمن ءَ وتی جنگی بالگرد اوں ھما جاہ ءَ سر کُتگ اَنت، ھاوند وت ھیر بہ کنت ءُ دُژمن ءَ را پروش ءِ آماچ بہ کنت۔ گوں اِے ھبر ءَ من پُرس اِت۔ آجز کہ اِنت ءُ کُج ءِ سنگتے؟گُڑا آئی ءَ درائینت ۔ آجز`بابر اِنت، ھمائی ءِ کوڈ ءِ نام اِنت۔من گُشت ناں جَگر اِے راستیں ھالے بوت نہ کنت، بابر ءَ من دو روچ پیسر دیستگ ھمینگو کش گْوراں، آ دگہ بابرے بوت کنت، تو بِگند ئے رد ئے۔ گُڑا سنگت ءَ گوں جزباتیں رنگ ءَ گُشت۔ ناں پُل مئے بابر اِنت، اگاں ترا منی سر ءَ بیسہ نیست بُرو پیسبُک ءَ سنگتاں جُست بہ گر، بِگند ئے کسے گوں ترا ھال کنگ ءَ اِنت۔ من گُشت۔ ھیر جْوان اِنت باریں۔
من زانتگ اَت کہ آجِز مئے آجز اِنت، بَلے پہ دِل ءِ ھاٹیگ ءِ ھاتِر ءَ گوں وت سر ماں سر اِت آں ،وتارا وت تسّلہ دیگ ءَ اِت آن ءُ بَرے یک کارے ءَ گُلائیش کنگ ءِ جُھد ءَ اِت آں۔ گُڑا دو روچ ءَ رند ھال ماں سرجمیں بازار ءَ شِنگ بوت کہ اِے ناپاکین ءُ ناھاریں رستراں چار کس ماں نادراہ جاہ ءَ رسینتگ ءُ آوانی شھیدی ءِ ٹاپار جتگ۔ رَند ءَ ھال من ءَ سر بوت کہ بابر ھم ھمے ورناھاں ھوار اِنت ءُ جون ئِے ماں نادراہ جاہ ءَ چہ چِست کنگ بوتگ ماں گُڈی واب جاہ ءَ پہ ابدمانی سر بوتگ۔چما روچ ءَ رَند من وتی دِل مزن کُت ءُ گوں دُژمن ءَ جنگ کنگ ءِ پیسلہ کُت ءُ در کپتاں-
بَلے بابر جان ءِ یات دنیگت ءَ منی دِل ءُ دماگ ءِ تہ ءَ بندیگ اَنت کہ اِے کسانُکیں دیوان ءَ بابر ءِ دُرستیں کِرد منی دیم ءَ پدّر کُت اَنت ءُ منی اندر ءِ ھما مُرتگیں انسان ءَ را لاچار ئِے کُت پہ جُھد ءَ ساڑی بوگ ءَ۔ ھیر پیسر ءَ منی ھیال ھمیش اَت کہ مئے وڑیں بے کار ءُ گنوک کُجا، ءُ اِے جُھد کُجا؟ بَلے چہ بابر ءِ دیوان ءَ رَند من ءَ یکین اِنت کہ منی وڑیں بازیں بے کاریں ورنا ماں کوھانی باھوٹ اَنت ءُ ھما درچکاں سیر آءَ کنگ ءَ اَنت کہ گْوست ءِ سرمتاباں گوں وتی دستان کِشتگ اَنت۔بابر جان! تئی آجزی ءَ واکی آجزیں بزانتے پدّر کُت ءُ ھر ھما کارانی تہ ءَ کہ پیسر ءَ وتگڑیں پشومانی ءِ آماچ بوتگ اَنت,، بلکیں ھر ھما ھیالانی تہ ءَ کہ آواناں لالِچ ءِ پولنگ جتیں باندات کوپگاں بوتگ۔ ھیر من تئی سپر زُرتگ ءُ پہ ابدمانی وتی کوپگان کُتگ بَلے ھر چُنت بہ کناں چہ تو گیش نہ بنت۔ آجِز جان! تو واکی شموشگ نہ بہ ئے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
نودان
Previous article
چار اُرشاں زورگریں پاکستانی پوج ءِ سے کارندھانی کوش سلاھانی دستیگ کنگ ءِ زمہ واری بی ایل اے ءَ منّ اِتگ
Next article
بلوچستان ءَ ریاستی زوراکی یکشل ءَ برجاہ ءَ اِنت دگہ دو بیگواھیں مردمانی لاش دزکپتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زھری ءِ گوات ءِ وشبوئیں آشوب- دلشان بزدار
By
admin1
October 17, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زھری ءِ گوات ءِ وشبوئیں آشوب
نبشتہ کار: دلشان بزدار
گڈی بھر
دی بلوچستان پوسٹ
نی پانزدہ سال گوستگ اَت زھری آ میتگ نہ اَت کہ برے برے دگ ءُ دمکانی سر ءَ ایمنی ءِ چراگ اِت اَنت اسکول ءِ جاگہ ءَ پوجیانی بنجل اَت ءُ ھمک سال بس مردم یاتانی میان ءَ زندگ اِت اَنت-
روچ ءِ برانز ءَ پیسر مردم درست مُچّ اِت اَنت ءُ آیاں دگ ءِ سر ءَ چراگ روک کتگ اَت ءُ درست ھمے گپ ءَ کنگ ءَ اِت اَنت کہ ماسی نوری ءَ زمانگے نبشتہ کتگ یات کنگ ساھتے ءُ گلامی شموشگ لوٹ اِیت-
اسکول ءِ دیم ءَ انگت ءَ ماسی نوری ءِ کوھنیں اکس ٹنگوگ اَت کہ ماسی نوری کندگ ءَ اَت –
نوکیں نسل ءِ استاد ماجد نی پیر اَت ءُ آئی ءِ چماں ھما رژن اَت کہ ماسی نوری ءِ چمانی توک ءَ اَت آئی ءِ شاگرد گراناز، مھتاب، وسیم نوکیں نسل ءِ رھشونی ءَ کنگ ءَ اِت اَنت-آ بس کتاب درس دیگ ءَ اِت اَنت ءُ یک روچے ءَ گراناز ءَ وتی استاد ءَ جست کت کہ مردم گوش اَنت ماسی نوری مُرتگ؟ ماجد ءَ بچکندے جت ءُ گوشت اناں آ زندگ اِنت وھدیکہ تو زمین ءِ واستا جد ءُ جھد کن ئے، زیردستانی واستا توار چِست کن ئے آ تئی اندر ءَ یکشل ءَ گپ کنت ءُ یات مرت نہ کن اَنت ءُ ھمک موسم ءِ وشبو ءَ واتر بنت –
نی زھری ءِ وشبوئیں آشوب ھمک کنڈ ءُ دراں تالان اَت ءُ نودربر، مزدور ءُ دھکان درست ماسی نوری ءِ زرمبشت ءِ اوگام ءَ جنگ ءَ اِت اَنت ءُ یاتداریں زانشت، ماسی نوری ءِ رژن ءُ زمین ءُ مازگ-
مردماں درّائینت ماسی نوری ءَ ایوک ءَ زھری مَٹ نہ کتگ اَت بلکیں آئی ءَ زھری ءِ مردمانی سنچ ءُ زانت ھم مٹینتگ- یک روچے ءَ نوکیں نسل ءِ استاد ماجد زھری ءِ کوھانی دامن ءَ نندوک اَت گوات کوھانی شَماں لگان اَت ءُ آئی ءِ دست ءَ ھما کاپی اَت کہ ماسی نوری ءَ ھروھد ءَ گون بیتگ آئی ءِ گڈی تاک ءَ نبشتگ اَت وھدیکہ گوات ءِ وشبو کیت اِنت گڑا کوھانی دامن ءَ بہ نند ءُ آیانی سرکپگ ءَ بہ جیڑ ءُ ھمے دمان ءَ ماجد ءِ چم بند بوت اَنت ءُ ھنچش سما بوت ئِے زمین مئیگ انت ءُ مئیگ انت-
ھَے زھری تئی آشوبیں چَمانی ھَے زھری تئی تپلیں بچانی کہ ھون اِت ماں لدیگانی دستاں تلان اِنت ءُ پیداک اِنت ھمک روچ ءِ ٹک گوں یک دردناکیں کسھے ءَ بندوک اِنت ءُ ھمک ساھت پہ زھری ءَ گرانیں ساھتے ءَ توار کنت ءُ لدیگانی چماں ھمک ورنا آیانی چماں یک آسے ءِ برانز اَنت ءُ ھمے ھاتر ءَ آیانی دست نہ لرز اَنت پہ ورنایانی سینگ ءَ سھر سریں تیرانی پیوستگ ءَ –
ھَے زھری تئی مھلبیں دمکانی ءُ شھر ءِ میتابیں چار راھانی سر ءَ درامدانی سرمب دابیں بڈانی لگتمالی ءِ آماچی ءَ اَنت ءُ کسہ ھما اَنت بس آ وھد ءَ ماسی نوری ءَ درس داتگ ءُ نی تپلانی چُنڈ چنڈیں لاش مئے چمانی دیم ءَ ایر اَنت ءُ بس تھنا بژن ءُ درد مارگ ءَ اَنت بلے اندر ءَ بے وابیں تپے ءِ تورشت اِنت ءُ مارا واک بوگ ءَ نہ اِنت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
دلشان بزدار
Previous article
تھریک تالبان پاکستان ءِ سروک ، مفتی نور ولی مسعود ءِ تامُر شنگ
Next article
شال : چار براتانی ھمراھی ءَ پنچ مردم پاکستانی پوج ءِ دست ءَ بیگواہ دگہ دو مردم یل کنگ بیتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زھری ءِ گوات ءِ وشبویں آشوب-دلشان بزدار
By
admin1
October 14, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زھری ءِ گوات ءِ وشبویں آشوب
نبشتہ کار: دلشان بزدار
چارُمی بھر
دی بلوچستان پوسٹ
شپ ءِ سیمی پاس اَت زھری ءِ سرگواتیں آشوبی آزمان جمبراں مانپوش کتگ اَت، گوات ءِ وشبو ھاک ءِ دنزانی ھواری ءَ تالان اَت اسکول ءِ دیم ءَ چراگ روک اَت بلے آئی ءِ نزیک ءَ نشتگیں مردمانی چماں انگت ءَ رژن ھست اَت ماسی نوری بے تواری ءَ نشتگ اَت ءُ کاپی ءِ تاکاں لیٹینان اَت کہ آئی ءِ سر ءَ نبشتگ اَت “ یات کنوک ھچ پروشی ءَ نہ من اَنت تُوری آیانی ساہ در بئیت۔
لھتے اداراں پیش ھال اتکگ اَت کہ سردار میرو ءَ پوج لوٹائینتگ ءُ باندا سھب ءَ زھری ءِ مردماں لڈ ءُ بار ءَ لاچار کنت ءُ یاگی ءِ بھتام ءَ درستاں آوار جنت ءُ بیگواہ کنت۔
مھلوک ءِ دل ءُ لاپاں ترسے ھست بلے نزوری نیست اَت پرچا کہ ماسی نوری ءِ گپ ءُ گشتانکاں مھلوک تمرد ءُ تیار کتگ اِت اَنت۔
شپ ءِ دیوان ءَ گراناز ءَ گوشت مارا جنگ کنگی اِنت آ توپک کار اَنت ما لٹاں زیریں۔ ماسی نوری ءَ سر چنڈینت ءُ گوشت ناں زھگ ما جنگ کن ایں بلے توپک ءَ گوں اناں گوں راستی ءَ جنگ کن ایں آ مئے ساہ ءُ جاناں کُشت کن اَنت بلے مئے نمیرانیں یاتاں کشت نہ کن اَنت۔
زھری ءِ پیرزال نشتگ ءُ دست اِش زمین ءَ سک داتگ ءُ ھاک ءَ وتی پیشانیگ ءَ جنگ ءَ اِت اَنت ءُ آیانی واستا اے یک سوگندے اَت آ نی وتی نمیرانیں یاتاں پھریز اَنت۔
ھمے دمان ءَ اسکول ءِ دروازگ کسے ءَ گوں لگتاں پچ کت ءُ سردار میرو گوں سپاھیگاں رس اِت ءُ آئی ءِ کوپگ ءَ ھونواریں توپک اَت ءُ گرور اَت آئی ءَ گوشت ھمیش اِنت شمئے یاگی ءِ اسکول ایش اِنت پیر ءُ کماشیں امداد شمئے دل ءُ لاپاں یاگی بوگ ءِ سکین ءَ دنت۔
ھمے دمان ءَ ماسی نوری پاد اتک ءُ اوشتات گوشگ ءَ لگ اِت ما شیتان نہ ایں ما آدینک ایں ما بس ترا تئی چھرگ ءَ پیشدارگ ءَ ایں تو زُلماں گوں داگدارے ئے، سردار میرو زھر گپت ءُ آئی ءَ توپک چِست کت ءُ گوشت نی شمئے آدینک نہ بچ اِیت ءُ ھاکاں ھوار بیت اِنت۔
توپک ءَ توار کت تیر ءِ توار ءَ مھلوک ءَ واہ ءُ زار بندات کت چراگ جھل ءَ کپت ماسی نوری زمین ءِ سر ءَ ھاکاں گوں بوسگ ءَ اَت آئی ءِ لنٹانی سر ءَ شوک ءُ ڈولڈاریں بچکندے ءِ ندارگ اِت اَنت ءُ ماسی نوری ءَ گڈی ءَ گشت ھاک آں ءُ ھاک ءَ ھوار باں، بلے چرے ھاک ءَ رژن چِست بیت اِنت۔
سھب ءَ سرجمیں مھلوک سرپد بیت ءُ ھرکس ءَ وتی لوگانی دروازگ ءَ سھریں پچے بستگ اَت ءُ یاتانی بگچھیں درد ءُ یات ھمے پچ ءَ گرنچ اِت اَنت۔ ءُ اسکول ءِ دروازگ بند اَت ءُ آئی ءِ دیوالانی سر ءَ ماسی نوری ءِ گڈی لبز نبشتگ اَت من یاتاں ءُ یات ھچبر نہ مر اِیت۔
یک ھنچیں پِکرے اَت ھاک ءِ پیم ءَ نرم اَت بلے چو البرزیں تلار ءَ مھکم اَت وھدیکہ گوات ءَ کشگ بندات کت گڑا درچکانی تاکاں گپ کنگ بندات کت من ماسی نوری آں دانکہ کسے وتی ھک ءَ یات کنت آ ھروھد ءَ زندگ بیت اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
دلشان بزدار
Previous article
اوگانستان ءَ پاکستانی وزیر دفاع ءُ آئی ایس آئی ءِ کارمستر ماں اوگانستان ءَ آیگ ءِ دزبندی رد کتگ
Next article
میان اُستمان ءِ ورکنگ گروپس ءَ اھوالکار عبدالطیف ءُ آئی ءِ زھگ ءِ کوش ءُ گلزار دوست ءِ دزگیری ءِ پدجنی ءِ لوٹ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زھری ءِ گوات ءِ وشبویں آشوب- دلشان بزدار
By
admin1
October 12, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زھری ءِ گوات ءِ وشبویں آشوب
نبشتہ کار: دلشان بزدار
سیمی بھر
دی بلوچستان پوسٹ
بیگاہ ءِ روچ ءِ رولہ ایر بکان اَت آزمان سُھریاں مانپوش اِتگ اَت زھری ءِ دلبند ءَ دنزانی باتن چِست اِت اَنت دمک ءُ دراں یک اجب ڈولیں توارے چِست اَت مھلوک نی اے رندی بے توار نہ اِت اَنت، سُٹ سُٹک ءَ اِت اَنت اولی رند اَت کہ یک لبزے دلاں دراتکگ اَت “مئے زمین ”-
زھری ءِ چار راہ ءِ سر ءَ مھلوک مُچ اِت اَنت، مردین، زالبول، زھگ ءُ کماش درست یکجاہ اِت اَنت میان ءَ کوھنیں اسکول اَت کہ آئی ءِ دیوالانی چَک ءَ ماسی نوری ءَ بس دو لبز نبشتگ کتگ اَت کہ “ یات بہ کن اِت”-
مھلوک ماسی نوری ءِ کش ءُ گوراں مُچ اِت اَنت ءُ ھمے میان ءَ یک ورنایے ءَ درائینت کہ ماسی اگاں زمین مئیگ اِنت گڑا لدیگاں پرچا کاگد ءُ مھر آؤرتگ اَنت؟ آیانی گور ءَ دزرند ھست ءُ ما بس ھاک ءِ نشان ءَ پدر ایں-
ماسی نوری ءَ دست زمین ءَ جت اَنت ءُ پنجوے ھاک چِست کت ءُ گوشت اے شمئے مُھر اِنت ءُ دزرند اِنت- پرک ایش اِنت کہ تو وتی یات گار کتگ اَنت اگاں شمارا وتی زمین لوٹ اِیت گڑا وتی یاتاں واتر بہ کن اِت-
مھلوک ماسی نوری ءِ گپاں گوشدارگ ءُ بے توار بوت اَنت ءُ پد ءَ ھمے میان ءَ یک پیر زالیں ماتے ءَ جست کت اگاں یات بھا کنگ بہ بنت گڑا؟ ماسی نوری ءَ گوشت ھاں ماتی وھدیکہ تو زلم ءِ ھلاپ ءَ راستی ءِ گشتانکاں یل بہ کن ئے گڑا تو بزاں وتی یات بھا کتگ اَنت-
ھمے شپ ءَ ماسی نوری ءَ زھری ءِ جنک درست لوٹائینت اَنت ءُ اسکول ءِ دیم ءَ چراگ روک کتگ اَت زمین ءِ مِسکیں ھاک اَت ءُ جنک گول گول ءَ نشتگ اِت اَنت ءُ ماسی نوری ءَ یک کوھن ءُ دنزاں گپتگیں کاپی ءِ کش اِتگ اَت کہ آئی ءِ اولی تاک ءِ سر ءَ نبشتگ اَت “ آشوب ءِ بنداتی پدانک یات اِنت”-
ماسی نوری ءَ دیوان ءَ گشتانک دیان ءَ گوشت شما درست وتی پت ءُ پیرُکی زمین ءِ بارو ءَ نبشتگ کن اِت ھرکس یات نہ کنت آ ھچبر مَٹ بوت نہ کنت ما توپک ءَ گوں جنگ نہ کن ایں ما یاتاں گون جنگ کن ایں-
گراناز درستاں گیشتر ھوبناکیں جِنک اَت آئی ءَ درائینت اگاں آ توپک بیار اَنت گڑا؟ ماسی نوری ءَ چَم چِست کت اَنت ءُ گوشت “ ما کتاب ءَ چِست کن ایں ”- توپک جسم ءَ جَنت ءُ کتاب یاتاں پَچگڑین اِیت اگاں ھرکس یات بہ کنت آئی ءَ ھچ کس پروش دات نہ کنت-
دومی روچ ءَ دمگ ءِ ٹکی سردار میرو گوں وتی سپاھی ءُ نپر ءُ چاکراں اتک ءُ زھری ءِ میان ءَ ترند ترند ءَ گوشگ ءَ لگ اِت کہ اے زمین نی سرکار ءِ نام ءَ اِنت ھرکس ءَ ایراد گپت گڑا جیل ءَ یا بیگواھی ءِ واستا تیار بہ بیت-
مھلوک ءَ سردار میرو ءِ برانز ءُ ترندیں توار ءِ اشکنگ ءَ پشتکنزی کت بلے ماسی نوری دیم ءَ جنز اِیت ءُ آئی ءِ دست ءَ توپک نیست اَت یک کوھنیں کتابے اَت آئی ءَ گوشت اے زمین سرکار ءِ نہ اِنت راجدپتر ئیگ اِنت ءُ راجدپتر گوش اِیت یات کنوکیں مردم ھچبر گلام نہ بنت-
سردار میرو ءَ وتی بروت تاب دات اَنت ءُ کندگ ءَ لگ اِت چہ کتاب ءَ آشوب آرگ بیت؟
ماسی نوری ءَ پسھی ءَ پسو دات کہ اے کتابے نہ اَنت اے آدینکے ءُ تو وھدیکہ ایشی ءَ گندئے گڑا ترا وتی بربادی ایشی ءِ توک ءَ گندگ ءَ کیت اِنت-
سردار میرو زھر گپت ءُ وتی سپاھیاں ھکم ئِے دات کہ دیم ءَ بہ جنز اِت بلے اے رندی مھلوک ءَ پشتکنزگ ءَ ابید دیم ءَ جنزگ ءَ لگ اِت اَنت ھمے جاہ ءَ گراناز ءَ گوشت ما یات کتگ ءُ نی ما یات نہ کن ایں میتگ ءَ اولی رند ءُ یکیں اوگام چِست بیت اے زمین مئے پت ءُ پیرُکی زمینے ءُ مارا یات بیت اِنت-
ھمے اوگام داں کوھاں سر بوت ءُ ھنچش سما بوت کہ وپتگیں مھلوک چہ واب ءَ پاد کنگ بیت – ماسی نوری ءَ چم چِست کت ءُ گوشت ماہ دراتک ءُ آس چِست بیتگ بلے اے آس داں ھما وھد ءَ روژنا بیت دانکہ یات زندگ اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
دلشان بزدار
Previous article
اوگانستان ءُ پاکستانی میان ءَ سیمسراں جنگ ءُ چوپ
Next article
اوگان تالبان ءِ پسھی کاروائی ءَ پنجاہ ءُ ھشت پاکستانی پوجیانی کوش ءِ ٹاہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زھری ءِ گوات ءِ وشبویں آشوب- دلشان بزدار
By
admin1
October 10, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زھری ءِ گوات ءِ وشبویں آشوب
نبشتہ کار: دلشان بزدار
دومی بھر
دی بلوچستان پوسٹ
زھری ءِ کوھانی ٹُل ءَ روچ ءِ روژنائی ءِ برانز نوکی درایان اَت زھگ وانگجاہ ءِ روگ ءَ ابید ڈگارانی نیمگ ءَ جنزگ ءَ اِت اَنت، زالبول چاتاں آپ کشگ ءُ رَزاناں شودگ ءَ اِت اَنت ءُ مردین بے تواری ءَ گوگ ءُ پسانی پشت ءَ گران اِت اَنت درست ایمنی ءِ رنگ ءَ سما بوگ ءَ اَت بلے لھتے مٹ بوتگ اِت اَنت-
گوستگیں شپ ءِ گپ آسمان ءِ استاراں گواز کنان اِت اَنت ءُ چِلیم کشوکیں جنک پد ءَ مُچ بوان اِت اَنت بلے اے رندی آیانی میان ءَ بے تواری نیست اَت بس جُست اِت اَنت باتن ءَ چِست بوگ ءَ اِت اَنت-
آیاں گوشت کج اِنت ماسی نوری کہ آئی ءَ گوشتگ آشوب یات ءَ گوں بندات بیت اِنت، اے چونیں بنگپے آ ھرچی گوشگ ءَ اَت ھمے وڑ ءَ گمان بوگ ءَ اَت آ درست راستی اَنت-
ھمے گپانی اشکنگ ءَ ماسی نوری اتک ءُ سر بیت ھماوانگجاہ ءِ دیم ءَ ماسٹر اشرف ءَ زھگ وانینتگ اَنت ھما وانگجاہ کہ آئی ءِ دیوال ءِ یک نیمگے لُمبگی اَت ءُ کپگ ءَ دلمانگ ءَ اَت ءُ ماسٹر اشرف ءَ ھر روچ میتگ ءِ مردماں گوں دلگرانی اَت اے وانگجاہ ءِ ترانگ ءَ نہ کپ اَنت آئی ءِ دیوالاں مِیس کش اتگ ءُ یک روچے چوشیں کزاھے مہ کپات ءُ زھگے ءَ وتی ارجان مہ جنت-
وانگجاہ اے بَری بے توار اَت ھالیگ اَت کس آئی ءِ دیوالانی میان ءَ نیست اَت بس تند ءُ دنزاں گپتگیں وانگجاہ ءِ سر ءُ آئی ءِ پرشتگیں دروازگ اِت اَنت ءُ آئی ءِ دیوالانی چَک ءَ کوھن ءُ آشوبی نبشتانک اِت اَنت ھنچش گندگ بیتگ اَت اد ءَ یک زمانگے آشوبی ورنایے ءَ بنجل کتگ بیتگ-
گوش اَنت اِلم روژنائی اِنت بلے وھدیکہ بُج بہ بیت گڑا ھچ گندگ نہ بیت اِنت-ماسی نوری ءِ لُنٹانی سر ءَ یک بچکندی چھرگ گندگ بیت بلے آئی ءَ ھچ گپ نہ کت آ بے توار بوت- ھنچش سما بوت آئی ءَ کوھن ءُ دردناکیں یاتے ءَ امبازاں زرت-
ماسی نوری وتی زمانگ ءَ برے آشوب ءِ نام ءَ زانگ بیتگ اَت برے آشوبی نودربرانی رھبر زانگ بیتگ اَت ماسی نوری ءَ لوگانی دیوالانی چَک ءَ نبشتگ کتگ اَت کہ زھری ءِ مردماں یات ءَ بہ پِرین اِت شما کَے اِت شما کئی پرزند ءُ پُسگ اِت زھری نورز خان ءُ دگہ مڑاھداریں براھندگانی شھر اِنت اد ءَ ھرکس اگاں کیت آئی ءَ الم نورز خان ءُ دگہ مردمانی کرد یات بنت ، اد ءَ ھرکس کیت گڑا آ دلو ءُ باسد ءَ الم پجاہ کار اِیت-
ماسی نوری ءِ گپ سرکار ءَ گوشگ ءَ چُنڈگ پاچگ ءَ اِت اَنت اگاں آئی ءَ کتابی گپ کت ھم آشوبی اِت اَنت اگاں آئی ءَ ھنچشیں لس گپ کت ھم آئی ءِ گپانی توک ءَ آشوب ءِ جلکشیں مان اِت اَنت-
ماسی ءِ نوری ءِ شھر درامداں وتی ارجان جت ھرچ نیمگ ءَ آئی ءِ انگر کنگ ءُ چراگانی توسینگ ءَ دژمن زوراک ءُ زالم اَت ھرچ ورنا ءُ نوک بروتیں مردمے کہ درامدیں لدیگاں دیست گڑا آیاں اے نہ چار اِت کہ ماتے ءِ نوک بروتیں ورنایے بلکیں آیاں چِست کت ءُ وتی زنداناں برت ءُ ھرکس آیانی وَج ءَ اتک آیاں کُشت ءُ کنڈ کت۔
یک روچے درامدیں لدیگاں گشت نوری ترا ھم پاھو ءِ ساد ءَ دراتکیں دانکہ تئی ارواہ پادانی پنچ ءَ در بہ اتکیں بلے ماسی نوری ءَ آیانی جگر بریں گپ ھچ وڑ ءَ کمار نہ کت اَنت، آئی ءَ چراگ روک کت ءُ وتی گِس ءِ کنڈ ءَ آشوبی گپ کنگ بندات کت۔
روان انت—
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
دلشان بزدار
Previous article
نوبیل ایمنی داد 2025 وینزویلا ءِ ماریا کورینا مچاڈو ءَ نام ءَ کنگ بیتگ
Next article
بیگواھیں یونس یل بیتگ ءُ ماہ جبین انگت ءَ بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
گِلَگداریں راھگْوز-نودان بلوچ
By
admin1
October 9, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
گِلَگداریں راھگْوز
نبشتہ کار: نودان بلوچ
دی بلوچستان پوسٹ
اِے ھما گیابان اِنت پیسری وھداں ماں بر ءُ بھار بوتگ بَلے انی ویرانگ اِنت۔ دوستین ءَ درائینت۔ ھو، نی گُڑا پرچا چُش اِنت، زانا کسے ءَ ایشی ءِ دُرستیں براناں سُوتکگ یا ھاوند ءَ وت ویران کُتگ۔؟ زُبیر ءَ پُرس اِت۔ ناں پُل اے گیابان ءِ بلاھیں کسھے ھست اِنت، ھِچ مانا کنگ نہ بیت۔دوستین ءَ گوں ملوریں داب ءَ پسّو دات۔ چو وَ نہ اِنت کہ ھِچ گپ کنگ مہ بیت۔ زُبیر ءَ ٹھک دات کہ ھبر ءَ دیم ءَ بہ بارت۔ ھیر، اگاں تو زانگ لوٹ ئے گُڑا بیا بہ نِند گوشدار دوستین ءَ درائینت۔ بس شر اِنت من ساجو آں۔
ھما ھُشکین درچک ءَ گندگ ءَ ئے گِند ئے بلاھیں ڈوکے کش ئِے کپتگ؟ ، مردُمانی گُشگ اِنت کہ اِے ڈوک پیسر ءَ یک بلاھیں جناورے بیتگ ءُ دُرستیں درچک ءُ دار ئِے وارتگ اَنت رَند ءَ مھلوک ءِ بازیں دُوا ءُ پاتیھاں گوں ھاوَند ءَ اے ڈوکے جوڈ کُتگ۔من یار پھمگ ءَ نہ آں تو شوک بزانت ءَ پدّر بہ کن۔ زُبیر ءَ پُرس اِت۔ من ترا پیسر ءَ گُشت کہ اِے بلاھیں کِسّھے، اینچو Direct گُشگ نہ بیت۔دوستین ءَ پسّہ دات بَلے پد ءَ بی تو شوکیں رنگے ءَ من ءَ بہ پھمین چو وَ نہ اِنت پُل ھیر!! دیم ءَ گوشدار۔
اِے جاہ پیسر ءَ سکّیں شوکیں جاھے بیتگ ،بَلے اِد ءِ مردُماں تُشے اوں نیّت نہ بوتگ، ھرچ نوکیں مُساپِرے کہ اِے راہ ءِ سر ءَ گوستگ داں سجّھیں بازار ءِ مردُماں آئی ءَ را زاہ ءُ بد گُشتگ ءُ چہ اِے راہ ءَ پہ در آیگ ءَ لاچار کُتگ ایشانی بس ھمے یکین بوتگ کہ اِے مئے جاہ اِنت ءُ مارا پِتو پیرُکاں بکشاتگ، اگاں دَری مردُم بیا اَنت گُڑاں اِے بازار ءَ چہ ما پچ گِر اَنت ءُ واجھانی دیَنت۔
گُڑا یک روچے کیت کہ یک وانِندگیں ورنا یے پہ گْوست ءِ چیزانی پٹ ءُ پول ءِ ھاتر ءَ سرجنان ءَ آئی ءِ سر ھمے بازار ءَ کپ اِیت کہ آ را بازیں چیزانی پٹ ءُ پول ءِ موہ گِندگ ءَ کیت ۔ چہ دُرستان پیش آ ورنا روت ھمے بازار ءِ واجہ ءِ لوگ ءَ، بِگند ئے واجہ منی کُمک ءَ بہ کنت ءُ ھمے کار سرجم بہ بیت۔ بَلے آ سرپد نہ اَت کہ اِد ءِ مستریں مُناپِک ءُ بد نِیّت ھمے واجہ اِنت۔ انچُش کہ آ ورنا ماں واجہ ءِ گْور ءَ سر بیت ءُ وتی کار ءِ بارو ءَ تران کنت داں واجہ آ ورنا ءَ زُور اِیت ءُ بازار ءِ نیام ءَ بارت ءُ کوکّار کنگ ءَ بِنا کنت، گُڑا سجھیں بازار ءِ مردُم گوں ھیرانی ءَ کاینت ءُ واجہ ءَ گوشدار اَنت۔ واجہ گوں سِلّیں دُروشم ءَ گُش اِیت۔ اِے ورنا چہ شھر ءَ اَتکگ ءُ نوکیں پندلے سازگ ءَ اِنت کہ مئے ھلک ءِ مردُم آئی ءِ پندلانی بھر جوڑ بہ بنت ءُ ودان ودان ءَ اِے بازار بھر ءُ بانگ بہ بیت، بزانکہ اِے بازار ءِ سودا ءَ جنگ ءَ اِنت ماں واجھانی گْور ءَ۔ شُما یک گپے ءَ سرپد اِت کہ اِے بازار مئے وتی پت ءُ پیرُکاں مارا بکشاتگ ءُ ما وتی زِند ءِ تہ ءَ چِینچو شادماناں ؟ اگاں شُما لوٹ اِت کہ مئے سرجمیں وشّی ماں گم ءُ رنجانی تہ ءَ بدل بہ بنت گُڑا اِے ورنا ءَ جاہ بدے اِت۔من شُتاں شُما بزان اِت ءُ اِے ورنا بزانت، چہ واجہ ءِ دُروگیں پندلاں رند بازار ءِ دُرستیں مردُم ھما ورنا ءَ زُور اَنت ءُ ھاکشان ئِے کن اَنت ءُ چہ میتگ ءَ دُور یک بَلاھیں ڈوکے یے چیر ءَ کَل ئِے کن اَنت۔ دُرست گَل ءَ بال بنت کہ ما مُروچی سکّیں شوکیں کارے کُتگ ءُ ھمے کار ءِ مُزّ ءَ مروچی یک ساز ءُ زیمری دیوانے کن اَنت۔ شپ بیت، دُرستیں بازار ءِ مردُم کاینت ءُ دیوان جاہ ءَ ساڑی بنت، واجہ ھم کیت، چہ دیوان جاہ ءِ نِندگ ءَ پیسر واجہ گند اِیت، داں پو اِد ءَ وَ ورگ ءُ چرَگ اِنت، ڈُھل ءُ چاپ اِنت گُڑا واجہ وتی دِل ءَ جیڑ اِیت کہ اِے ورنا ءَ وَ ھِچ گُناہ نہ کُتگ اَت بَلے منی ھبر ءِ کیمت چہ اِے ورنا ئیگ ءَ گِیشتِر اَت، منی ھیال ءَ نو من ھرچ رَدیں ھبرے یا کارے بہ کناں اِد ءِ مردُم باید کہ من ءَ سر ءُ سوج بہ کن اَنت بلکیں ایمان ھم کار اَنت۔ دیوان تاں دیر ءَ برجم بیت ءُ مھلوک وتی دِل ءِ پیم ءَ ناچ ءُ گانا کن اَنت داں سجھیں شپ ھمے نِند ءُ گِند برجم بیت۔ انچُش کہ روچ وتی رُوژنائیں پردگ ءَ سھرا کنت گُڑا دُرست وتی لوگ ءَ رو اَنت، ماں وتی کاراں گُلائیش بنت۔
وھد کِساس روچے پنچ بج بیت کہ کمّو اِدار لوٹ اِیت ماں شپ ءَ ، مھلوک انگت چہ وتی ھما کُتگیں کاراں شمُشکار نہ بنت انگت وشبھتی ءِ ھیال ءِ تہ ءَ لیب کن اَنت۔
اِے کار ءَ ھپتگے نہ گْوز اِیت کہ یک شُوانگے گوں ھیسکارگاں تچان ءَ کیت ءُ سرجمیں بازار ءَ ھمے ھال ءَ شِنگ کنت کہ ھما کل کُتگیں ورنا ءِ جاہ ءَ چہ یک بَلاھیں جناورے در اَتکگ ءُ سک باز تاکت ور اِنت، منی دُرستیں دِلوت یک دپ ئِے کُتگ ءُ وارتگ اَنت ئِے ، نو دیم پہ بازار ءِ نیمگ ءَ پیداک اِنت۔چہ اِے ھبر ءِ اُشکنگ ءَ بازار ءِ دُرستیں مردُم آئی ءِ سر ءَ مسکرا کن اَنت ءُ آ را ھمے تژن ءَ جن اَنت کہ تو وَ پیسر ءَ چہ سر ءَ شر شر نہ بوتگ ئے نُوں مئے ھیال ءَ تئی نادُراھی گیشتِر اِنت۔ دیر نہ بیت کہ ھما جناور زُوت ءَ بازار ءِ کش گْوراں رس اِیت ءُ مردُمانی دِلوتاں اَبید دُرستیں درچک ءُ داراں ءَ ھم وران کَنت۔ گوں جناور ءِ گِندگ ءَ نُوں مردُم ھوش کن اَنت کہ واکی ما سکّیں بلاھیں رَدی یے کُتگ۔ گُڑا بازار ءِ دُرستیں مردُم تَچان ءَ رو اَنت واجہ ءِ گْور ءَ ءُ وتی اُزر ءَ پیش کن اَنت، ءُ گُش اَنت واجہ! ما چونیں گُنایے کُتگ کہ چُشیں بلاھیں ازابے مئے سر ءَ اتکگ۔ چہ اے ھبر ءِ اُشکنگ ءَ واجہ یک رندے وتی تہ ءَ وت جیڑگ ءَ لگّ اِیت، ءُ رند ءَ پُرس اِیت۔زاناں چی بوتگ، آزمانی ازابے اتکگ یا دِگہ توپانے؟ دُرستیں مردُم یکجائی ءَ پسّہ دینت۔ ناں واجہ !! اِے ناں آزمانی ءِ ناں کہ دِگہ توپانے، ایش یک بَلاھیں جناورے، ھنچیں بلاھیں دپے پر ئِے کہ مئے سجھیں مال ءُ دلوتاں یک دپ ئِے کُتگ ءُ نُوں مئے ورگ ءَ پیداک اِنت۔ گُڑا واجہ گُش اِیت۔ شُما ھما ورنا ءَ گوں چی کُرتگ، ھما ورنا ءَ بیار اِت باریں۔ بِگند ئے چہ ھمائی ءِ دِلپروشی ءِ سوب ءَ اِے اَزاب اتکگ۔ گوں واجہ ءِ اِے گپّ ءَ گُش ئے چہ جناور ءَ ابید دِگہ توپانے اَتک، انچو ھاموشی ءَ مانشانتگ اَت۔ لھتیں کترہ ءَ رَند چمے مردُماں چہ یک کماشے وتارا ڈَڈ کنت ءُ دیمتر ءَ کیت اُوشت اِیت۔ کماش گوں اَجکھی ءَ گُش اِیت۔ واجہ! چہ تئی روَگ ءَ رَند اِے دُرستیں مردُماں ورنا زُرتگ ءُ ھما کوہ گْور ءَ دَرچک ءِ بُن ءَ کَل کُتگ، اِے جناور چہ ھمے درَچک ءِ بُنا در اَتکگ ءُ مئے گْور ءَ اَتکگ۔ واجہ اِے ھبر ءِ اُشکنگ ءَ رَند پاد کیت ءُ گوں ھاموشی ءَ تچان بیت داں مسیت ءَ روت، واجہ ءِ پُشت ءَ دُرستیں مردُم اوں تچان ءَ کاینت مسیت ءَ، یک رَندے پد ءَ واجہ ءَ سوال کن اَنت کہ واجہ تو گوں ھاموشی ءَ مسیت ءَ اَتک ئے ، تئی مسیت ءَ آیگ ءِ بِزانت چی اِنت مارا اوں بُہ گش گوں ۔ واجہ وتی چمّانی ارساں ساپ کنت ءُ پسّو دنت۔ شُما نہ زان اِت کہ چہ شُمے اِے کار ءَ مئے سر ءَ چِینچو بلاھیں ازابے اَتکگ؟ شُما گوں اِے ورنا ءَ شر نہ کُتگ، ھاوند وت من ءَ بہ بکش اِیت من زاناں نُوں پہ ما ھِچ پشت نہ کپتگ، آ ھِر اِے جناور مارا اوں یک دپ کنت، بیا اِت بہ نِند اِت وتی کُتگیں رَدیانی پلگار کنَگ ءِ دُوا ءَ کنین ءُ چہ ھاوند ءَ ھمے لوٹیں کہ اِے اَزاب ءَ مئے سر ءَ دُور بہ کنت، دِگہ چُشیں راہ نیست اَبید ء دُوا کنَگ ءَ۔ نُوں گُڑا دُرست مردُم ھوش کن اَنت کہ ھرچیز بوتگ چہ ھمے واجہ ءَ بوتگ ، بِگند ئے آ ورنا ساپ دِلے بوتگ ءُ واجہ ءَ پہ زور مئے دست ءَ گُنایے کنائینتگ۔ رَند ءَ مردُم واجہ ءَ چہ مسیت ءَ در کن اَنت، دست ءُ پادان بند اَنت ھما جناور ءِ کش گْوراں راہ ءِ سرا ایر ئِے کن اَنت۔ اَنچش کہ جناور ھمے راہ ءِ کش ءُ گْوراں کیت ھمے واجہ ءَ گِند اِیت ءُ یک دپ ئِے کنت، پَد ءَ واتر روت ھما درَچک ءِ بُن ءَ اُوشت اِیت۔ دُرستیں مردُم گوں ھیسکارَگاں تَچان بنت ءُ دوبَر مسیت ءَ روَ اَنت، دستاں چِست کن اَنت ءُ وتی ردیانی پلگارگ ءِ دوا ءَ کن اَنت۔ بِگند ئے ھاوند ءَ بکش داتگ یا نداتگ اَنت بَلے چہ ایشانی بازیں دُوایاں گوں ھمے جناور پَد ءَ ھما ڈوکانی چیر ءَ روت، داں روچ ء مروچی ھمے گُشگ بیت کہ آ جناور ھست ءُ زِندگ اِنت، ھمے ڈوک ءِ تہ ءَ اِنت- شھر شھرے نہ بُوت، گْوستگیں دیوان، کندگ ،مزاک دُرست گار بوت اَنت چہ اِے اَزاب ءَ رَند۔ مھلوک در کاینت اِے بازار ھم ویران بیت ناں مال ءُ دِلوت پہ آیاں پشت کپ اِیت ناں کہ دِگہ لوگ ءُ جاگھے۔ چما روچ ءَ رَند اِے شھر ھمے وڑ ءَ ویرانگ اِنت۔ دوستین ءَ گوں کِسّہ ءِ ھلاسی ءَ گُشت۔زُبیر ءَ وتی چم دْرنگ داتگ اِت اَنت ءُ گوں ھاموشی ءَ گوشدارگ ءَ اَت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
نودان بلوچ
Previous article
کماش شوکت بے تواریں جھدکارے اَت- کندیل بلوچ
Next article
ڈیرہ مراد جمالی ءَ پٹ فیڈر ریل ءِ پھاٹک ءِ سر ءَ بمب تراک
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کماش شوکت بے تواریں جھدکارے اَت- کندیل بلوچ
By
admin1
October 9, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کماش شوکت بے تواریں جھدکارے اَت
نبشتہ کار: کندیل بلوچ
دی بلوچستان پوسٹ
سال 2008 اَت سرجمیں بلیدہ پرسیگ اَت ،بلیدہ ناں بگند ئے سرجمیں بلوچستان پریسگ اَت ،هر نیمگ ءَ جلسه جلوس ،ریلی اَت ھمک نیمگ ءَ یکیں توار گوشاں کپتگ اَت “الطاف جان تیرے خون سے انقلاب آئے گا”-
ما اے وھد ءَ کسان اِت ایں بی ایس او ( آزاد ) ءِ بیرک مارا دست ءَ اَت بلے اے وھد ءَ مئے سیاسی ردوم اینچو نه بوتگ اَت بس ریلی جلسه،جلوساں گون اِت ایں-
داگانی سر ءَ ٹیر مان دارگ ءَ اِت ایں ،پاکستان ءِ بیرک ءَ لس مھلوک چه اسکولانی سر ءَ دور کنگ ءُ دگانی سر ءَ مان دارگ ءَ اَت،انچو سما بوگ ءَ اَت که مرچی ناں باندا گلامیں زمین چه کبزه گیریں استان ءَ آجو بیت۔ وھد گْوزان زوراور چکچینی تہ ءَ گیشی آرگ ءَ اَت-
ءُ سال 2008/8 اَت ( نواب اکبر ھان بگٹی دومی سال روچ اَت ،مزن شھر ءِ کیچ ءِ یک مزنیں ریلی یے نواب ساھب ءِ یاد ءَ کشگ بوت ،کیچ ءِ مھلوک جم اِتگ اَت ،ترند ترند اوگام جنگ بوگ ءَ اَت ،اے اوگام ریاست ءَ اوپار نه کت اَنت ءُ ریلی ءِ سر ءَ اُرش کت، چه ھمے ارش ءَ یک سپاھی یے ڈارک تپنگ ء ءِ نل ءَ گوں التاپ جان ءَ کنت که ھمیشی ءِ آسر ءَ التاپ جان نمیران بوت-
سال( 2008/12 /8 ) یک نیمگے التاپ جان ءِ پرس پتر ءَ ایر اَت دومی نیمگ ءَ روانک کشگ بوگ ءَ اَت که اے روانکانی گیشتر سروکی کماش شوکت جان دگہ لهتیں ورنا کنگ ءَ اَت ،هر نیمگ ءَ آزاد بلوچستان زندگ بات ،پاکستانی پوج مرده باد ءُ دگہ باز اوگام هر لوگ ءُ میتگ ءَ سر بوان اَت، کماش سروکی کنگ ءَ اَت ورنا ءُ لس مھلوک ھمے گشگ ءَ اَت مہ مر ئے وپتگیں واب ءَ مہ مر ئے ،مر اِت په مردی به مر اِت اے زمین مرچی مارا شمارا گوانک جنگ ءَ اِنت اے چه شما ھون لوٹ اِیت مرچی التاپ بوتگ باندا من باں پونشی تو بہ ئے اے ریاست کس ءَ ماپ‌ نه کنت اے نه نچار اِیت که‌ تو گریبی چکے ئے ترا گشگی نه اِنت یا تو سیرینے ءِ چک ئے ،بلکیں ریاست مارا بلوچ کنگ ءَ اِنت ءُ کشگ ءَ اِنت گڑا مارا شمارا ھم بلوچ بوگی اِنت ءُ وتی ماتیں زمین چه اے زور آور ءَ رکینگی اِنت ،پرچا که زمین مات اِنت گڑا چک ءِ پرز بیت که وتی مات ءِ رکینگ چک پد ءَ مه‌ بیت اِنت مرگ وَ چوناهی ءَ ھست اِنت په بنی آدم ءَ بلے بیا انچیں مرگے کن ایں تاں جھان ھست اِنت تو ھست مان به بئے ،مرچی اے کبرستان ءَ هزارانی کساس ءَ مھلوک کل اَنت ،بلے ھمے کبرستان ءِ تہ ءَ انچیں کبر ھست اَنت که آئی ءِ سر ءَ بلوچستان ءِ بیرک مک اِنت ،اے کبر نمیرانیں التاپ جان ئیگ اِنت که آئی ءَ وتارا په اے ماتیں زمین ءَ ندر کتگ۔
ءُ کماش مرچی تو ھم په اے ماتیں زمین ءَ ندر بوت ئے ،کماش ھما جھدکار اَت که چه لوگ ءَ دور ،چه مات ءُ پت گھار ،برات درستیں مھلوک ءَ چه دور بس گوں ایمانداری ءَ گوں جھد ءَ مشکول اَت ،برے بچار لباچ ءَ ،برے بچار دگہ ھند ءُ دمگاں جاور مٹ بوان بوت اَنت بلوچ جھدکار نمیران کنگ بوت اَنت،بازینے زندانی کنگ بوت تاں روچ ء مروچی زندانی اَنت بازینے سلاه بندیں جھد ءَ ھور بوت ءُ بازینے لگور بوت ءُ بازینے ءَ په وت ءَ کمپنی جوڑ کت، بلے کماش مھکم اَت گوں بے تواری ءَ شپ ءُ روچ جھد ءَ اَت په گل ءَ نوک نوکیں پالسی اڈ کنگ ءَ اَت۔
سال 2024 ءَ ریاست ءَ کماش ءِ سر ءَ درانڈیھ ءِ ارش کنگ ءَ بیت ،سک باز ٹپ ءُ ٹوری کنگ بیت ،بلے کماش انگت مھکم اَت بس جھد ءَ اَت که کار کنگی اِنت جھد گیش ءَ چہ گیش مھکم کنگی اِنت –
“کماش ترا رکست نه گش ایں ”
“بس ھواریں تاں آجوئی ءَ”
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
کندیل بلوچ
Previous article
بلوچستان ءِ جتاجتائیں دمگاں پاکستانی پوج ءُ شرکت ءِ سر ءَ سلاہ بنداں اُرش کتگ
Next article
گِلَگداریں راھگْوز-نودان بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زھری ءِ گوات ءِ وشبویں آشوب- دلشان بزدار
By
admin1
October 8, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زھری ءِ گوات ءِ وشبویں آشوب
نبشتہ کار: دلشان بزدار
اولی بھر
دی بلوچستان پوسٹ
شپ ءِ بنداتی بھر اَت آسمان ءَ جمبراں مانپوش اِتگ اَت ءُ ماہ ءَ وتی دیم چیر داتگ اَت ھنچش سما بوگ ءَ اَت یکے ءَ رازے چیر داتگ کوھانی دامن ءَ زھری ءِ دلبُریں زھیر اِت اَنت دلجان ءُ باسد ءِ یاتانی منگیر وتی امبازاں پچ کنان اِت اَنت ءُ ھما جاہ اَت کہ گوات ءِ دنزانی توک ءَ لوڑاں چِست بیتگیں وشبو اَت ءُ شوروانی وشبو پد ءَ وتی انداز ءَ پریچان اِت اَنت-
زھری ءِ دلبند ءَ ھنچش سما بوگ ءَ اَت ھئی جان ءِ ھونانی وشبو ءُ آئی ءِ دلبنداں ٹپ ءُ ٹوریں ٹپ تاجگ بوگ ءَ اِت اَنت ءُ کسے ءَ چراگ ءِ لالٹنے ءَ گوں میتگ ءِ مھلوک ءَ گوانک جنان اِت ءُ دل ءَ جیڑگ بندات کت ءُ چمانی روک ءَ گندگ بوگ کَسے کوھنیں چشمکے ءَ گوں امبازیں دردانی کِسھاں کنگ ءَ اِنت-
ماسی نوری گوشگ ءَ اَت اے میتگ دلو ءُ باسو ءِ میتگ اِنت اد ءَ کسے ءَ باج وتی جاہ ءَ باج ءِ واستا ھیال کنوک ھم پرشتگ ءُ زمین ءَ کپتگ اَنت آ کجا دلو ءُ باسو ءِ زمین ءَ درامدے وتی کت کنت؟ من جیڑ اِت چوش بوت نہ کنت ماسی نوری ءِ گپانی توک ءَ من ءَ کوھیں اسلم ءُ آئی ءِ سنگتانی کوھی بولان یات آیگ ءَ اَت دل ءَ گشت یکبرے اسلم ءِ گرنچ داتگیں یاتاں پریچ بلے چوش نہ بوت-
ماسی نوری یکشل ءَ وھدیکہ گپ کنت آئی ءِ گپانی توک ءَ وزن ھست آ وھدیکہ نازینک جنت گوشگ ءَ آئی ءِ نازینکاں بولان ءِ تِھُریں ھسارانی جنگولانی کِسو ھوار اَنت ءُ برے گپ کنت ءُ پورو سما بیت آ ھیر بکش مری ءِ دیوان ءَ نشتگیں آشوبی باسکے بیتگ ءُ میتگ ءِ دراھیں چابڑیں بچک ماسی نوری ءِ نازینکانی گوشدارگ ءَ تلوس اَنت-
ماسی نوری ءِ لُنٹانی سر ءَ ھر وھد ءَ بچکند ھست اَنت بلے چمانی توک ءَ آئی ءِ چماں مدام مردم ءَ کوہ گردین بَچ گندگ ءَ کاینت ، برے برے ھنچش آئی ءِ چمانی توک ءَ شھر ءِ نامداریں نودربرانی رھشونی گندگ ءَ کاینت –
برے برے ماسی نوری ءِ یات ھنچش بے توار بنت ءُ گڑا واتر بنت گڑا ھنچش سما بیت اد ءَ یکے ھنچیں آسے بیتگ ءُ دلاں سوچ اِیت ءُ وپتگیں مردماں پچگُڑین اِیت –
ماسی نوری ھنچش برے برے ورنائیں جنکے ءِ دروشم ءَ بیت چِلیم ءَ پِر کنت ءُ ٹھک ٹھکیں کندگاں دیوان ءَ وشنود کنت ھنچش سما بیت چہ شھر ءَ کسے واتر بوگ ءَ اِنت آئی ءِ دستاں مھر ءِ تاک اِنت ءُ چندے گلاب دابیں پُل اَنت-
ماسی نوری وتی ھم دیواناں گوش اِیت شما زان اِت شمئے زمین ءِ بچانی جنگ ءُ انگِر کنگ ءَ دشمن ءَ ٹوپ ءُ بمبانی امبار آؤرتگ، شما اے سما ءَ کنگ ءَ اِت کسے مارا انگِر کنگ ءِ جھد ءَ اِنت گڑا ھمے دمان ءَ ماسی نوری ءِ دیوان ءَ ھجگیں جنکے آشوبی بیرک ءَ چِست بیت ءُ گوش اِیت آشوبی شرنگیں ھورکاں چِست بہ بیت دامناں بہ درک اِت راھسراں بہ جنز اِت ٹیھلاں –
پد ءَ آ وتی دست ءَ زمین ءَ سک دنت ءُ چنکے ھاک چِست کنت ءُ سوگند وارت اے وارسانی میتگ ءُ زمین ءِ ھجگ دابیں ھوراں شمئے سُھل ءُ تران شمئے بیتگ اَنت ءُ شمارا کس داشت نہ کنت ءُ بس وتی یاتاں مہ مٹین اِت ءُ وتی پوشکاں مٹ مہ کن ات-
پد ءَ ھمے دمان ءَ گوات ءَ وتی دیم ترینت ءُ شال ءِ سارت دابیں گوات ءِ وشبو ءَ ھیر بکش مری ءِ سرکلاں نندوک جنرل اسلم ءِ منگیریں یاتاں درشان کنگ ءَ اَت-
روان انت—
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
دلشان بزدار
Previous article
گْوادر ءَ بے آپی ءِ سبب ءَ جی ڈی اے ءِ دیم ءَ مھلوکانی زھرشانی
Next article
بلوچستان ءِ جتاجتائیں دمگاں پاکستانی پوج ءُ شرکت ءِ سر ءَ سلاہ بنداں اُرش کتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
تئی دید ءِ گڈی رولہ – آزین بلوچ
By
admin1
October 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
تئی دید ءِ گڈی رولہ
نبشتہ کار: آزین بلوچ
دی بلوچستان پوسٹ
مھروان اے ساھت ءَ روچ برکتی ءِ گُڈی کترہ ءُ ساھت اِنت آزمان ءِ دلبند ءَ بالیں مُرگ کش ءُ کِراں آیانی شرکنیں توار ، ابرم ءِ اجبیں زیبائی ءِ ھو گِند ئے من دل ءَ جیڑگ ءَ اِتاں کہ مرچی گوں تئی ھیالاں انچو دیم پہ دیم بہ باں چُش کہ تو منی چمانی دیم ءَ نشتگ ئے گُڑا چہ رولہ ءَ وشتریں چیز نیست اِنت پہ تئی گیر آرگ ءَ چے ءَ کہ رولھی ساھت اَنت کہ من ءَ پہ تئی جیڑگ ءَ لاچار کن اَنت اے ھمے رولھی ساھت اَنت کہ من ءَ تئی گُڈی دید ءِ ترانگانی چات ءَ چگل دینت ، گُڈی رند ءَ کہ ترا دیستگ اَت سما نہ بوگ ءَ اَت کہ من ترا چد ءُ پد نگنداں بلے آروچ سکا تورناک اَت پہ من ءَ کہ تو اَچ من گسر کپت ئے نوں تو زان ئے بلوچستان ءَ رولہ روچ ، شپ ماھکانی ، مھلبیں گوات ، ڈوک ءُ ڈل ھر شے ترا گیر آرگ ءَ اِنت ھر چی تئی شیدائی اِنت تئی نمیرانی ءَ پد زمانگ زمانگ ءِ گپ اِنت زندگی ءِ سپرنامہ ءَ کردار کاینت وتی ازم ءَ درنگاز کن اَنت ءُ یک ازمکارے ءِ بستار ءَ گُڈسر ءَ وتی سرجمیں کابلیت ءَ گوں شوکیں نامے ءِ واھُند بنت ءُ ابدمان بنت اے ساھت پہ من ءَ سکا کیمتی اِنت کہ منی ھردو دیدگ روچ ءِ ایر کپگ ءَ ھاموشی ءَ گوں گندگ ءَ اَنت ءُ ھمے ندارگ ءِ اندر ءَ دو ترمپ ارس پہ تئی نام ءَ ریچگ ءَ اَنت گریو گریوگ وَ ایب اِنت کول ء تئیگ ءَ ھو مھروان ایب اِنت بلے من گریوگ ءَ نیاں بس ترا گیر آرگ ءَ آں اے تئی رولھیں گیر اَنت تئی ابدمانی ءِ زھیر اَنت تئی دیمونی ءِ سر ءَ بستگیں پھر اَنت ، بلوچستان دروشمیں استال تو زان ئے ما شما درست کسھانی واھُند بہ ایں نوں ھدا بزانت کئی کسہ وشتر بیت بلے من ءَ شورہ بستیں سمو ءُ بولان رنگیں ریھان ءِ کسہ سکا دوست بیت گند ئِے ھردو پہ زمین ءِ سبزینگ ءِ چینچو شیدائی اِت اَنت، ھزار ماتانی واھگ ءُ برات ءُ گھارانی جزبگ جوڑ بوت اَنت ھو ھمیش اِنت اسلیں مھر کہ پہ زمین ءَ مُروارد شوھاز اِیت ءُ پہ بدواھاں اَنگر-
نوکی من تئی دیم داتگیں کلوہ پچ کُتگ اَت کہ گوات ءَ منی دوئیں چم چہ ھاک ءَ پُر کُت اَنت زمستان ءِ گوریچ ءِ ھال ءَ تو سھی ئے پورو گوریچ اِستان اِنت ھھھ گُڑا من ءَ ترا ھال دیگی اَت کہ مروچاں تئی یاتانی بادگیراں نوکیں ھُنرے ساز اِتگ ھمے کہ بیگاہ بیت من ءَ کشان ءُ کاراں مئے میتگ ءِ مزنیں کوہ ءِ لمب ءَ ھمد ءَ کہ من ءَ مدام سما بوتگ کہ من ءُ تو ھور نشتگین ءُ زمین ءِ ھستیں جاورانی سر ءَ باوست کنگ ءَ اِیں گار ءُ بیگواھیں مردماں گیر آرگ ءَ اِیں ، شھیدانی جوان مردی ءُ راجدپتری کارستاں یات کنگ ءَ اِیں ، پہ بلوچستان ءَ ھزار واب گندگ ءَ اِیں منی واب انگت ھمے میتگ ءِ دمکاں پش کپت اَنت ءُ تو ھمے واباناں ابدمانیں رنگے دات ھمک روچ کہ واب ءَ پاد کایاں تئی داتگیں سوگاتاں ساپ کنان ءُ پد ءَ وتی وتی جاہ ءَ ایر کناں برے کتابانی اندر ءَ ترا شوھاز کناں گُڑا برے شیر ءُ زیمرانی ھر رنگ ءُ ھند ءَ تو گون ئے گوں کدی کدی من وتسر ءَ ھیال کناں کہ ترا بگشاں ھما سوت ءَ بگش گند ئے برے برے ابیتک باں زھیر کہ دج اَنت من ءَ نوں اے شیر پورو منی زندگی ءِ راستیں ساھگ جوڑ بوتگ ھر دمان ءَ من ءَ زھیریگ کنت ءُ اندوھانی آماچ کنت نوں پہ من ءَ رولہ اوں یک مھروانیں ھمراھے ءِ رنگ ءَ جنت سما بیت گوں رولہ ءَ من ءَ ھزار گِلہ ھست اِنت بلے گِلہ گوں ابرم ءَ اے و گنوکی یے بیت ابرم ءِ وتی دود اَنت ءُ ما ھمیشانی بندوک بلے ھو من ءَ یکیں گِلگ ھست اِنت کہ پرچا پرچا آ روچی منی ءُ تئی گُڈی دیدار ءِ ساھت اِنت ءُ من زانگ ءَ نہ اِتاں روچ اوں وتی داب ءَ بُکگی اَت بیگاہ اَت بلے ھو نوں داں بیگاہ ءَ رولھی ساھتانی ھمراہ مہ بان ءُ ترا یات مکناں گُڑا بزاں میاریگ باں ترا و ھر ندارگ یات کنت پہ تو سوت گُش اِیت ترا نازین اِیت تو زمین ءِ ھاک ءِ مھروانیں ھمراھے ءِ گوں ھاک ءَ ابدمان بوتگ ئے، زر زمین ، زمانگ ، ابرم ھر شے پہ تو زھیریگ اِنت ارواہ ءُ رولہ من ءَ ھما رولھی ساھت ءِ ودار اِنت کہ تو گوں آجوئی ءِ وشبو ءَ واتر کن ئے گُڑا گوں تو ھور زند ءِ توامیں چست ءُ ایرانی کسواں کاراں ،زھیراں ندارگے کنان ءُ وت نندان ءُ بلوچستان ءَ نازیناں-
ھواریں مھر۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
آزین بلوچ
Previous article
اِلم ءُ زانت ءِ سر ءَ تَچک ءَ اُرش: شال ءِ ڈی سی ءَ زورانسری بیگواھیں اسکالر ءِ کتابجاہ بند(سیل) کُتگ
Next article
زھری: پاکستانی پوج ءَ ٹوھیں کچے ءَ آپریشن کنگ ءِ ھال راست کتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
التاپ سنگرے پہ گوھرام ءُ کلمیر ءَ۔کامریڈ گُرو
By
admin1
September 26, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
التاپ سنگرے پہ گوھرام ءُ کلمیر ءَ
نبشتہ کار: کامریڈ گُرو
دی بلوچستان پوسٹ
اِلم بنی آدم ءِ ھما ھمراہ اِنت کہ آ چہ دنیا ءِ درستیں چیزاں چہ کار آمدتِریں اوزار اِنت چہ ھما راھاں سپر کنت کہ اود ءَ گران ءَ چہ گرانتریں اڑ ءُ جنجال دیم ءَ کاینت بلے ھمے اِلم ءُ شئور ھر ھما مُھکمیں مردم ءِ ھمراہ بنت کہ اود ءَ بنی آدم پرشگ ءَ چہ مُھکمتر ءُ مستر جوڑ بیت۔اے اِلم ءُ شئور تھنا کتاب ءُ ادارھانی توک ءَ دست نہ کپ اِیت بلکیں چہ چاگرد ءَ ردوکیں ھالتاں سِکگ ءُ دربرگ بنت۔
یک آجوئیں چاگردے ءِ توک ءَ ودی بوتگیں زھگے ءِ ھما کارانی ھوالہ ءَ سرپدی زیر اِیت کہ اود ءَ ھر روچی ئیں مھلوک ءِ نیام ءَ بیوکیں کار چہ کارستاں بیگ ءَ اَنت۔ پہ درور اود ءَ زھگ ھما ھیلاں وتی توک ءَ جاگہ دے اَنت کہ چرایاں دومی مھلوک ءِ سر ءَ تاوان مئیت آیانی اُگبال زیرگ مہ بنت ھرکس پہ وتی آجوئی ءَ ءُ وتی داب ءَ زندگی ءَ گچین کُت بہ کنت۔دومی نیمگ ءَ ھمے زھگ دُگنیا ءِ توک ءَ نوک نوکیں چیزانی بارہ ءَ سرپدی زور اِیت ءُ وتی چاگرد ءِ توک ءَ ھمے اَملانی بُنیاد ءَ یک (creative ) ماھولے جوڑ کنت دانکہ اود ءَ آئی ءِ آیوکیں پدریچ یک وشتریں زندے گوازینت بہ کنت۔
گُلامیں چاگرد ھم ھمے وڑیں درورانی آماچ اِنت کہ اود ءَ پیداک بیوکیں زھگ ھمود ءَ نشتگیں ایردست ءُ گُلامیں زھنیت ( psyche) ءَ چہ رُدوم زیر اَنت کہ آ چہ زوراک (oppressed ) ءِ نیمگ ءَ جوڑ بیتگ بزاں کہ ھمے ھر روچی ئیں لاپ ءِ جیڑہ، بے روزگاری جیڑہ، ناسلامتی جیڑہ، وت ماں وت گْورجیگ بیگ، یکے دومی ءِ سر ءَ زد ءُ کینگ دارگ یا ھر ھما جیڑہ بہ بنت کہ اود ءَ نشتگیں مھلوک جیڑہ بنت ۔
بزاں کہ ایردستیں چاگردانی توک ءَ زھگ ھما زھنیت ءِ واھُند جوڑ بنت کہ اود ءَ نشتگیں مھلوک ءِ کار ءُ کسب بنت۔
مرچی بلوچ چاگرد ھمے جیڑھانی آماچیں چاگردے بلے دومی نیمگ ءَ بلوچ ءِ جُنزوکیں زرمبش کہ آ چہ بُن ءَ بلوچ ءِ گھگیری ءِ راہ ءَ گران ءُ پیداک اِنت گڑا اے چاگرد ءِ توک ءَ ھمے وڑیں زھگ ودی بنت کہ آ جنگ ءِ توک ءَ ردوکیں زھگ بنت۔چہ ھرچیز ءَ با سما بنت بزاں کہ گلامی چے یے، ایردستی چہ کجا پیداک اِنت، شُد، بے لوگی بزگ ءُ واری چہ کجا پیداک بیتگیں سان اِنت کہ مرچی مئے سر ءَ آرگ بیتگ اَنت ءُ اے درستیں چیز چہ جنگ ءَ رُستگیں کارپداں بنت۔
وھدے کہ گپ جنگ ءِ کیت داں اود ءَ لھتے چیز گیشّ اِیت کہ جنگ کُربانی ءِ نام اِنت ءُ وتواجھی ءِ جنگ بے ھسابیں کُربانی ءِ نام اِنت کہ اود ءَ ھر ھما راج کہ وتی زند ءِ ھر بے لزتیں واھشتاں کُربان کت کنت گڑا آ وتی منزل ءَ سرجم کُت کن اَنت ۔
بلوچ جُنز چہ ازل ءَ ھمے کُربانیانی بُنھشت ءَ ایر بیان اِنت دانکہ مرچی ھمد ءَ اتکگ ءُ سر بوتگ کہ اود ءَ پت ءُ مات وتی زھگاں بیرک گور ءَ دینت ءُ پہ آجوئی ءَ دیم دینت ءُ مات وتی زھگان ءَ پہ بلوچ ءِ باندات ءَ کُربان کنان ءَ وتی ساہ ءَ ندر کن اَنت بزاں کہ کُربانی ءِ ھما گڈی سیمسراں وتارا سر کن اَنت۔
چہ اے چاگرد ءَ ردوکیں کارست کہ آ پدائی گوھرام، پدائی التاپ ءُ پدائی کلمیر ءِ رنگ ءَ اَنت کہ آیاں وتی تنگھیں ساہ پہ اے زمین ءَ ندر کُت اَنت دانکہ ما وشیں بانداتے ءِ واھُند بہ بئیں۔
پدائی گوھرام اُرپ زگرین من یک سپرے ءَ دیستگ اَتما پہ لھتے اوزارانی رند ءَ اوتاگ ءَ شُتیں گُڑا پدائی ءِ نام من اشکُتگ اَت بلے منی اولی رند اَت کہ من گوں آئی ءَ گند ءُ نند بیتگ اَتاں چہ وتی زیبائیں کردار ءِ واھُند بیگ ءِ سبب ءَ ما آئی ءَ مُدام پُلو ءِ نام ءَ توار پِر کُت سکیں شوکیں ھاموش تبیں سنگتے اَت ءُ اوتاگ ءِ توک ءَ ھر کسان ءُ مزنیں کاراں آئی ءَ ھچ سنگت ءَ موہ نہ دات۔
ھرچ کار ءَ چہ درستاں پیسر اَت ءُ مُدام لُنٹانی سر ءَ بچکندے تالان اَت ئِے۔مئے وڑیں نابودیں انسان چے ءَ سرپد اَنت کہ گوھرام گونگیں ورنایے ءِ توک ءَ اے ھاموشی ءِ تہ ءَ چینچکیں مزنیں آسے رُدان اِنت کہ آ پہ دژمن ءَ ھژم گرگ ءِ نوبت ءِ ودار ءَ اِنت۔مزنیں مُدتے ءَ گوں آئی ءَ گندگ نہ بیگ ءِ سبب ءَ گوں آئی ءَ رابتہ نہ بوت بلے مُدام آئی ءِ جست گپت کہ مئے پُلو ءِ ھالاں بدے اِت چون اِنت۔سنگتاں ھمے کُلوہ داتگ اَت کہ سپر ءَ در کپتگ۔
من جیڑ اِتگ اَت کہ بگندئے پد ءَ گوں آئی ءَ دیدارے بہ بیت بلے من نہ زانت کہ اے سپر ھما بیت کہ آ پہ مُدامی اے گُلامی ءِ اُنڈالانی ولگوج ءَ بندات بیتگ کہ اود ءَ گوھرام واتر نہ بیت بلکیں آئی ءِ داتگیں پِگر پہ مارا روژنائیں بانداتے ءِ کُلوہ بیت۔گوں پدائی التاپ اُرپ چاکر ءَ مزنیں مُدتے گوازینتگ اَت۔ یک روچے ما چہ دیریں سپرے ءَ اوتاگ ءَ اتک ءُ سر بیتیں گُڑا دْراھیں سنگتاں چہ پیش چاکر مئے دیم ءَ اتکگ اَت۔ سلام ءُ دروت ءَ پد کلّی زُرت ئِے ءُ سنگتاں آپ ئِے دات ھمے ساھت ءَ مزنیں کیتلی زُرت ئِے ءُ چاہ جوڑ ئِے کُت۔سکیں شوکیں رویے ءِ واھُندیں سنگتے اَت ھر وھد مُدام انچش مھروان اَت کہ دل ءَ گْوشت چرائی ءَ یک ساھتے دور مہ بو۔
چہ وتی وشیں مزاج ءِ سبب ءَ آ ھر کجام اوتاگ ءِ رُژن اَت سرجمیں سنگتاں گوں ھوار اَت ءُ مدام وش تب اَت۔منی مُدام گوں آئی ءَ شپاں مزنیں دیوان بیت سرجمیں شپاں پہ کندگ، مسکرا ءُ ھالتانی سر ءَ تران بیت۔آئی ءَ چشیں ادارھی تئلیم نیست اَت بلے سرجمیں پھتگیں سرمچارے اَت۔ھر مُدام شھیدانی کسہ ئِے کُت اَنت ءُ گوشداشت اَنت۔بلے مُدام یک گپے آئی ءِ دپ ءَ اَت کہ مارا انچیں کردارے ءِ واھُند بیگی اِنت کہ آ پہ مئے آیوکیں ورنایاں وشیں بانداتے آؤرت بہ کنت۔
پدائی التاپ وشیں آوازے ءِ واھُند اَت کہ ھر وھد مُدام زھیریگ ئِے دپ ءَ اَت ءُ ھر کجام سنگتاں کہ ڈیک وارت گُڑا زھیریگ ءِ دیوان الم ءَ بیت ءُ ھمے زیبائی اَت کہ ھر سنگت ءَ آ سک دوست داشتگ اَت۔
اوتاگ ءَ کُلیں سنگتاں آ جُتائیں نام ءَ توار کُت ءُ ھر جتائیں نام ءَ گوں بلاھیں ٹھکگے دات ئِے ءُ گْوشت ئِے کہ” پیداگاں کُرباناں بزاں کہ چاکر ھازر اِنت” بلاھیں پگرے ءِ واھُندیں چاکر پد ءَ من نہ دیست کہ سپر ءَ در کپتاں بلے مُدام آئی ءَ پہ من سلام گوں کُت۔ ھمے روچانی توک ءَ التاپ ءَ وتی ھما گُشتگیں گپ اَمل ءِ میدان ءَ آؤرت ءُ سر کُت کہ اود ءَ من سرپد بیتاں کہ مزنیں پگرانی واھندیں جُھدکار ھر تب ءَ بہ بیت بلے پہ زمین ءَ ھر لبز ءَ گوں انساپ کنگ ءِ بود دار اِیت۔
بلوچ ءِ سرزمین ءَ گوستانک گْواہ اِنت کہ بلوچ زھگاں، ماتاں، گھاراں، براتاں پہ وتی ھستانک ءِ رکینگ ءِ واستا چہ ھچ چیز ءَ چک ءُ پد نہ بیتگ اَنت ھمے کُربانی ءِ پلسپہ ءِ سر ءَ جُنزوکیں کُلمیر اَت دژمن ءَ دیم پہ دیم اَت آئی ءَ ھمے اِلم ھست اَت کہ منی توپک ءَ درایوکیں تیر بلوچ ءِ باندات ءِ پیسلہ ءَ کن اَنت ۔
گوھرام ءِ کُلوہ اَت کہ دژمن نیست ءُ نابود جوڑ بیتگ دراھانی ڈونڈیں لاش منی دیم ءَ ایر اَنت ءُ ما وتی واستا تیر جُتا کُتگ آئی ءِ ھمے گڈی تیر ھمے کُلوہ ءَ دیگ ءَ اِت اَنت کہ اے جنگ ھمود ءَ سر بیتگ کہ اود ءَ دژمن ءَ باور کنائینگی اِنت کہ پہ زوراکی تو جسمانی ھوالہ ءَ ایردست کُت کن ئے بلے باسمائیں اِلم ءِ واھنداں باتن ءَ چہ ایردست کُت نہ کن ئے۔
التاپ ءِ وتی جند ندری ھمے کُلوہ ءَ دیگ ءَ اَت کہ آجوئی ءِ واستا جونانی جُمپ جوڑ کنگی اِنت کہ اود ءَ پدائی گوھرام ءُ پدائی کُلمیر ءِ وڑیں سنگت سنگراں بہ گر اَنت ءُ دژمن ءَ آئی ءِ بستار ءَ پیش بدار اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
کامریڈ گُرو
Previous article
‏رُخصت اُف اوارُن سنگت-نادیہ بلوچ
Next article
زھری ءُ کلات ءَ پوجی آپریشن، ھیلی کاپٹرانی بال
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
‏رُخصت اُف اوارُن سنگت-نادیہ بلوچ
By
admin1
September 26, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آزمانک:‏رُخصت اُف اوارُن سنگت
نبشتہ کار : نادیہ بلوچ
دی بلوچستان پوسٹ
کندیل ءَ باریں چینچو نمدی نبشتہ کُت پہ وتی مھروان ءَ ھمُک‌ شپ نِشت رھمین ءِ سوت ئِے پِر کُت ءُ‌ نبشتہ ئِے کُت آ ھمے ھاسٹل ءِ کُوٹی ءَ نِشتگ اَت اے کُوٹی ءَ دِگہ دو جِنک ھست اَت آ ھردو نادراه بلدی ءِ نودربر اِت اَنت کندیل ءِ‌ جند آرٹس ءِ نودربرے اَت ، بلے آئی ءَ نہ زانتگ اَت کہ آئی ءَ چہ نکش ءُ نگار ءَ گیش نبشتہ کنگ ءِ شوک اَت، کندیل ءَ نہ زانتگ اَت کہ آ مھر ءِ آس ءَ سُچ اِیت ءُ بلدیں نبشتکارے جوڑ بیت، باز رند ءَ کندیل ءَ نمدی ءِ ھمبراھی ءَ آزمانک ھم نبشتہ کُت بلے نبشتگیں نمدی کندیل ءَ مُدام چیر دات اَنت ءُ آزمانک ءِ سر بُر ءَ کتابانی سر ءَ اِیر اَت اَنت. یک روچے شاری ءَ آئی ءِ نبشتانک ونت اَنت (شاری نادراه بلدی ءِ نودربرے اَت) ءُ گُوشت ئِے کندیل تو لبزانک چہ کُجا در بُرتگ تو وَ رنگانی درگت ءَ وانگ ءَ ئے ؟
-اے زیبائیں ھیال ءُ اے برھداریں سسّا تو چہ کُجا آؤرتگ اَنت ما ءُ تو نو دو سال سرجم اِنت کہ ھواریں ما ترا بھ نہ دیستگ کہ تو چُشیں جیڑوکیں مردُمے ءِ۔
اے جیڑگ اے لبزانی تہ ءَ گم ءِ کِسّہ تو چہ کُجا دربُرتگ باور کن ما نہ زانتگ کہ مئے کوٹی ءَ نبشتکارے ھست ھو اے راست اِنت کہ تو گپّ کمّ کن ئے بلے سِتک بہ کن من نہ زانتگ کہ تو کِسّہ ءِ ساچگ ءَ بلَد ئے تو چو بکن گیشتر نبشتہ بکن ءُ کتابے ءِ دروشُم ءَ شِنگ اِش بکن.
کندیل ءَ شاری چار اِت ءُ شر کند اِت
“شاری ءَ درّائینت من و ھرابیں گپّے نہ کُت “
شارُل منی شوکیں مردُم دوستیں گوھار من کند اِت پمِیشکا کہ تو منی پیمیں بے زانت ءُ ربودگیں مردمے ءَ نبشتکارے گوشگ ءَ ئے اگاں ناکو اے آر داد ءُ واجہ گُلزار سھیگ بہ بنت گُڑا دل ءَ کار اَنت کہ مئے پیمیں بے زانتیں مردمے ءَ نبشتکارے گوشگ بوگ ءَ اِنت –
من نبشتکارے نہ آں ، من تھنا وتی ھیالانی گرنچاں زُرت نہ کناں گُڑا تاکانی سر ءَ ریچان اِش ءُ اے الّم نہ اِنت کہ ھر کس نبشتہ کنت ءُ آئی ءِ نبشتانک شنگ کنگ بہ بنت۔
بلے چوناھائی ءَ کندیل ءِ جند سرپد نہ اَت کہ آ نبشتہ کنگ اِنت چے ءَ ، بیت کنت آ وتی‌ تاھیر دیگ ءِ ھاتر ءَ نبشتہ کنگ اَت ءُ اے ھم بیت کنت کہ آئی ءَ نہ لوٹ اِت کہ آئی ءِ ھیال گار بہ بنت بلے کندیل ءَ نبشتہ کنگ ھما وھد ءَ بنا کُتگ ھرد‌ے مومن ءَ آئی ءَ اولی نمدی ءِ پسّو ھازر مُراد ءِ اے دوئیں گالاں چہ داتگ اَت
” اول ءَ زمین رند ءَ منی مات گُڈی تو‌
جنگ ءَ اگاں نہ مُرتاں تئی وامدار باں‌”
اے دوئیں گالاں داں دو ماه ءَ کندیل مزنیں جیڑگے ءَ دور داتگ اَت کندیل ءَ زانت کہ مومن ءَ آ دوست بیت بلے زمین ءَ چہ گیش اِناں مومن ءَ نہ لوٹ اِت کہ کندیل گوں آئی ءَ گپّ بہ کنت ءُ گیشتر مھر ءِ سانکُلاں بندیگ بہ بیت پمِشکا آئی ءَ ھردے کندیل دیست وتارا اَنديم ئِے کُت آئی ءَ نہ زانتگ اَت کہ کندیل نوں دلجم اِنت کہ آ آئی ءَ نہ رَس اِيت بلے چُشیں روچے نیست اَت کہ کندیل ءَ پہ مومن ءَ نمدی یے نبشتہ نہ کُت۔ پد ءَ دُراھیں نمدی آئی ءَ ایر کُت اَنت آئی ءَ ھرّوچ نوکیں گپّے نبشتہ کُت باریں چینچو گپّ آئی ءِ دل ءُ ھاٹیگاں مان اَت۔
کندیل ءَ نمدی گوں کسانیں اوستے ءَ ایر کُت اَنت کہ بلکیں روچے ناں روچے مومن واتر بہ کنت ءُ آئی ءِ چمّ پہ نمدیاں بہ کپ اَنت باریں چے ءَ آئی‌ ءَ اوست اَت کہ مومن واتر کنت بلے جنگ آماچیں سرزمین ءَ تھنا وتی اندر ءَ ھون دیتگ شاتکامی پہ آیاں تھنا لبزے بیتگ ءُ ماتاں وتی بچّ گوں اے ارادگاں‌ کوھاں دیم داتگ اَنت کہ اگاں واتر بنت گُڑا گوں بیرک ءَ ھاک ءِ میار اِش کنیں لگوری پہ بلوچ ءَ چو ھرامیں‌ چُکّے ءِ وڑ ءَ اِنت کہ پت ءِ پجار ئِے نیست۔
کندیل ءِ اے اوست کہ مومن واتر کنت چو زدگیں مُرگے ءِ پیم ءَ اِنت کہ بال کُت ‌نہ کنت، کندیل ءَ گوں نبشتہ کنگ ءَ وتی شپ روچ کُت اَنت ءُ وت ءَ تاھیر بکش اِت بلے مھر ءِ آس ءَ کے رکّ اِتگ کہ کندیل بہ رکّ اِتیں
یک روچے بیگاہ ءِ ساھت 5 ءَ کندیل ءَ وتی گوانکو ءَ رسانکدر چار اِت گِند اِیت مومن ءِ اکسے ءُ نبشتگ
“رُخصت اُف اوارُن سنگت ”
We depart to meet again
کندیل ءِ گوانکو لگُشت ءُ جھل ءَ کپت آئی ءَ نہ زانتگ اَت کہ آئی ءِ سرجمیں بالاد لگُشت اَنت مھر ءِ آس ءَ.
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
نادیہ بلوچ
Previous article
بلوچستان ءِ جتاجتائیں دمگاں پاکستانی پوج ءِ سر ءَ تُرندیں اُرش سلاہ گاڑی برگ بیتگ اَنت
Next article
التاپ سنگرے پہ گوھرام ءُ کلمیر ءَ۔کامریڈ گُرو
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
شہ ھارون دوستین داں مَڑا – باول چراگ
By
admin1
September 24, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
شہ ھارون دوستین داں مَڑا
نبشتہ کار: باول چراگ
دی بلوچستان پوسٹ
بلوچ ءِ سرزمین شہ کرناں جنگانی دیمپان اِنت انگت جنگانی تہ ءَ بُڈ اِتگ بلے بلوچ ءَ پہ وتی زمین ءِ رکینگ ءَ اوں شہ کرناں سراں کپن بستگ ءُ سرانی دیمونی دیگ ءَ اَنت اے دیمونیانی تہ ءَ بازیں سرے تاں ابد نمیران بوتگ ءُ بُوان اِنت انگت بنت۔ شہ مھراب خان ءَ بگر تاں کالا خان مری ءَ شہ عبدالکریم شورش ءَ بگر تاں ھپتاد سالی کماش نواب نوروز خان ءَ شہ بالاچ مری ءَ بگر داں استاد اسلم ءَ ھزارانی کچ ءُ کساس ءَ نمیرانیں کارست پہ اے زمین ءِ رکینگ ءَ زمین ءَ پہ وت گچین کرتگ اَنت زمین چوناھا وتی کارستاں وت گچین کنت ءُ رودین اِیت پد ءَ ھمے کارستاں تا ابد وتی سینگ ءَ جاگہ دنت ءُ واپین اِیت شہ ھمے کارستاں یکے شھید ھارون (پنام دوستین ءُ شہ دوستی سنگتاں آئی ءِ نام مَڑا ایر کرتگ اَت)
مڑا من اولی بر ءَ دیستگ اَت من سرپد بوتان ءُ اے زانت کہ آ یک سرجمیں سرمچارے آئی تہ ءَ سرمچاری ءِ ھمک چھر ءُ شُبین ھمک کرد ھست اَت۔ سنگتے ءَ ھال اھوال کرت من ءَ گُشت ئِے کہ امّا شمئے نزیک ءَ آھتگاں تو بیا مئے نیمگ ءَ چکرّے بہ جن ءُ پہ ما چیزکے سامان ءُ راشن گوں وت بیار ایدگہ روچ ءَ من سنگتے زُرت ءُ راشن گپت اَنت ءُ سنگت ھال ءُ اھوال کرت کجام ٹِک ءَ بیا آں سنگت ءَ من ءَ سوج دات اے جاگہ پہ من نوک نہ اَت بلے اے راہ پہ ما نوک اَت پرچا کہ اے دمگ ءَ چد ءُ ساری من ھچ نہ شُتگ اِتاں ھیر ما سنگت ءَ ھال گران ءُ در کپت ایں وھدے ما سنگتانی کر ءَ رس اتیں سنگت مھلہ مئے ودار ءَ کوہ ءِ ٹُلّے ءَ اوشتوک اَت سنگت ءَ مارا اشارہ کرت ما راہ تاب دات دیم پہ سنگت ءَ ھمے شیپ زرت ما کمو دیم ءَ شُت ءُ داشت سنگت آھت ءُ مڑا ھمراہ اَت ما نشت ءُ دیوان ءُ وشگپی بوت گڑا آ دگہ سنگت کمو دور ءَ دیم ءَ اِت اَنت اے روچ ءَ گڑا ما زوت بِرتر اِتیں کہ امّارا کمو کار ھست اَت۔
ایدگہ روچ ءَ گڑا پد ءَ امّا دگہ لھتیں راشن زرت ءُ پہ سنگتاں شُتیں گڑا امّا جْوانیں دیوانے کرت مڑا من گوں ھورتی ءَ چار اِت مڑا ءِ تہ ءَ یک سرجمیں سرمچارے ءَ دراھیں کرد پدّر اِت اَنت مڑا دیوان ءُ وشگپی ، سادگ تبین ءُ مھروانیں سرمچارے اَت ھمک کار ءِ شہ سنگتاں ساری اَت سک باز مھنتی ءُ جپا کشیں سنگتے اَت نیمروچ ءِ وھد اَت من ءُ سنگت کمو برز ءَ شُتگ اتیں کہ راہ ءُ در چارتگ اِت اَنت کسمت ءَ آ روچی مُج اَت کہ مردم ءَ کساس سد دو سد گام ءَ دیم میم نہ کرت ماتکوھیں ھسار دُراہ مج ءَ وتی چادر پِر داتگ اَت کمو دیر ءَ کہ ما ایر کپتیں دیم پہ اوتاگ ءَ آھتیں گڑا مڑا ءَ دیگ تیار کرتگ اَت نان آؤرت اَنت نان وارت ءُ پد ءَ دیوان ءُ ھندگ ءُ مزاک۔
من انچو مار اِت گش ئے زاناں مڑا ما شہ کسانی ءَ گوں یکجاہ بوتگیں پہ مئے نز ءَ نہ گش ئے کہ پہ ما نوک اَت مڑا چیر جنگی(گوریلا وار) ءِ رپکاں گوں جوانی ءَ سرپد ءُ سوھوئیں سرمچارے اَت چو سنگت ءَ گپ ئیگ ءَ ھمک سرمچار وتی مٹ وت اَنت ھمے رنگ ءَ مڑا ھم وتی مٹ وت اَت مڑا بے درور اَت بلے گُشاں کہ زمین وتی کارستاں وت گچین کنت ھمے رنگ ءَ زمین ءَ مڑا پہ وت گچین کرتگ اَت سھب ءِ سر اَت کساس نو، دہ ءِ ٹیمب اَت من نیٹ پچ کرت چاراں ھر نیمگ ءَ بام ءِ روژنائی درپشگ ءَ اَت کہ دومی گل ءِ نیمگ ءَ بام آپریشن ءِ بندات بوتگ اَت راج گل ءُ شات اَت ھمک نیمگ ءِ دژمن ءِ سر ءَ سنگتانی باج بری ھال شنگ اِت اَت۔ ایدگہ روچ ءَ من پد ءَ کمو نیٹ گپت کہ ھال ءُ اھوالے چاراں داں منی چماں یک کلوے گوست کہ سوارب ءَ سنگتاں دژمن ءِ ٹوھیں بنجل ءِ سر ءَ ارش کرتگ ءُ دژمن گیش ءَ شہ گیش تاوان بار کرتگ پہ من بژنی گپ ایش اَت کہ ھمے جنگ ءَ سنگتے ھم شھید بوتگ اَت ءُ پہ زمین نمیران۔ گڑا شپ ءِ وھد ءَ ھما روچیگیں سنگت آھت ءُ منی کر ءَ موبائل شہ کیتو ءَ کش اِت ءُ مڑا ءِ اکس من ءَ ئِے پیش داشت ءُ آسردے جت ئِے گشت ئِے باول زیکیں جنگ ءَ مڑا پہ زمین نمیران بوتگ مڑا ءِ اکس ءِ چارگ ءَ گوں من یکبرے ھشک ءُ بے توار بوتاں گش ئے زمین نزّ آھت ءُ آزمان جھل کپت مڑا آ روچیگیں دیوان ءُ مجلس گپ ءُ رپ کندگ ءُ ٹھک چو اکسے ءِ منی چمانی پردگ ءَ سُران بوت اَنت منی بالاد ءِ توانداری ایر پُرشت مڑا منی چمانی دیم ءَ زاھر اَت برے کندگ ءَ اَت ءُ برے چاہ دان دست ءَ اِت ئِے پیالھاں چاہ مانریچگ ءَ اَت مڑا ءِ ھمک سُر ءُ پُر منی چمانی پردگانی دیم ءَ زاھر بوان اَت اَنت
آہ ” مڑا
داں کوچگاں آسے بل اِیت تو زندگ ئے
داں بُرز ءَ استالے چم اِیت تو زندگ ئے
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
باول چراگ
Previous article
بلوچستان ءَ پاکستانی پوج ءِ بلوچ چُکچینی گیش بیگ ءَ اِنت دو بیگواھیں مردمانی لاش دزکپتگ اَنت ، پنچ بیگواہ مردم یل کنگ بیتگ، اسلام آباد نندانک ءَ ھپتاد روچ سرجم
Next article
دالبندین: پاکستانی لشکر ءِ اُرش ءَ بی ایس او پجار ءِ پیسریگیں چیئرمین ءَ ھوار دو مردم بیران بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
مروچیگیں دور ءَ بلوچی زبان ءِ ارزشت- جھانزیب بلوچ
By
admin1
September 23, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
مروچیگیں دور ءَ بلوچی زبان ءِ ارزشت
نبشتہ کار: جھانزیب بلوچ
دی بلوچستان پوسٹ
زبان چہ گپ جنگ ءِ وسیلہ ءَ گیش اِنت- آ یک راجے ءِ جان اِنت۔ اے راجدپتر، پجار، دودمان، دود ءُ ربیدگ ءُ جزبگ ءِ آدینگ اِنت۔ یک انچیں زبانے کہ آئی ءِ رِد جھلان ءُ زوراکیں مانا ءِ واھند اِنت آ بلوچی اِنت۔ مرچیگیں نوکیں دگنیا ءَ کہ اود ءَ بازیں دمگی زبان مِرگ ءَ اماچ اَنت، بلوچی زبان انگت ءَ بلوچ ءِ زرباری مڈّی ءِ نشانی ءِ بستار ءَ اوشتاتگ۔ اے نبشتانک ءِ تہ ءَ ما اے گپ ءِ پٹ ءُ پول ءَ کنیں کہ بلوچی زبان مرچی ھم پرچا ھژدری اِنت، چون گوان نسلاں ھمگرنچ کنت ءُ ما پہ آئی ءِ رکینگ ءُ دیم ءَ برگ ءَ چے کُت کنیں۔
بلوچی ایوک ءَ یک زبانے نہ اِنت-اے بازیں بلوچ راج ءِ پجار اِنت کہ سرجمیں پاکستان، ایران، اوفگانستان، عمان ءُ دگنیا ءِ دگہ دمگاں نشتگ اَنت۔ بلوچی ءَ گپ جنیں گڑا ما ایوک ءَ گپ نہ جنیں- ما وتی پیرینانی، وتی بامرد ءُ وتی شائرانی توار ءَ شریک ایں. ھر رد ءِ تہ ءَ ، تکبر ءِ گپ اِنت۔ ھر شھر ءِ تہ ءَ گھگیری گندگ بیت۔ ءُ ھر لولی ءِ تہ ءَ زمین ءِ سر ءَ مھر ءُ دوستی ھست۔ بے وتی زبان ءَ بوت کنت ما وتی دود ءُ ربیدگ ءِ جند ءَ چہ زبھر بہ بئیں۔ اے چو بے رِدیں درچکے ءَ اِنت۔ بلوچی زبان ءِ ھزاراں سالانی دپتر ءِ سر ءَ اِنت۔ آئی ءَ بلوچ راج ءِ دود ءُ ربیدگ، کسہ، کدر ءُ زانت زندگ داشتگ اَنت۔ بلوچی زبانی لبزانک – راج دپتر، زیمر ءُ بھادریں بالاد – مارا اپسانوی جنگول، بھادریں جنین ءُ زانتکاریں پیرینانی بابت ءَ گپ جنت۔ گُل خان نصیر، عطا شاد، مبارک کازی ءُ دگہ بازیں نامداریں شائراں بلوچی ءَ جوانیں شیر نبشتہ کتگ۔ اے شائراں ایوک ءَ زبان ناں، بلکیں بلوچ نیشنلزم ءِ جند ءَ ھم جوڑ کتگ۔ بید ء چہ بلوچی ءِ سرپد بوگ ءَ ما بلوچ ءِ جھد، مھر، ءُ درد ءَ سرجمی ءَ سرپد بوت نہ کنیں۔
مرچی دنیا گوں تیزی ءَ بدل بوگ ءَ اِنت۔ انگریزی، اردو ءُ دگہ مزنیں زبان چہ وانگجاہ، رسانکدر ءُ انٹرنیٹ ءِ سوب ءَ دیمروی کنگ ءَ اَنت۔ بژنی گپ ایش انت کہ بازیں بلوچ زھگ بلوچی ءَ وانگ ءُ نبشتہ کنگ ھم نہ زان اَنت۔ لھتیں دمگاں تاں وانگ جاھاں بلوچی وانینگ نہ بیت۔ اے یک مزنیں ھترہ یے۔ اگاں زبان ءِ کارمرز کنگ مہ بیت، وانینگ مہ بیت یا نبشتہ کنگ مہ بیت- آ کم کم ءَ مرگ ءَ بندات کنت۔ باز جاہ ءَ گوں بلوچی ءَ چوش بوگ ءَ اِنت۔ نوکیں پدریچ وتی ماتی زبان ءَ شموشگ ءِ وھد ءَ دگہ زباناں گپ جنگ ءَ مزن بوگ ءَ اِنت۔ اگاں ما وتی زبان ءَ گار کنیں گُڑا ما وتی یک بھرے گار کنیں۔
مرچیگیں نوکین ءُ ڈیجیٹل دگنیا ءِ تہ ءَ ھم بلوچی زبان مزنیں بستار ءُ بستارے دار اِیت۔ اے زند ءِ بازیں پڑاں یک مھکمین ءُ بامردیں وسیلہ یے جوڑ بوت کنت۔ لوکل رسانکدر ءِ تہ ءَ بلوچی زبان ءِ گیشتر ٹی وی چینل، ریڈیو شو، ءُ یوٹیوب ءِ مواد جوڑ کنگ ءِ مزنیں موہ ھست کہ بلوچ راج ءِ توار ءُ دود ءُ ربیدگ ءِ اکس ءَ پیش بہ دار اَنت۔ سوشل میڈیا ءِ سر ءَ نوکیں نسل چہ بلوچی ءَ وتی ماتیں زبان ءَ پوسٹ نبشتہ کنگ، شیر شنگ کنگ، وتی ھیالانی درشان کنگ ءُ انگت ءَ میم جوڑ کنگ ءَ کارمرز کنت کہ آ وتی ماتیں زبان ءَ گوں دگراں ھمگرنچ بہ بیت۔ وانگ ءُ زانگ ءِ پڑ ءَ بلوچی ءَ وانگجاھانی تہ ءَ ھاسیں رنگ ءَ بلوچانی گیشتریں ھند ءُ دمگاں یک سبجیکٹے ءِ بستار ءَ بیارگ بیت کنت داں کہ نودربر وتی ماتی زبان ءِ دربرگ ءَ مزن بہ بنت۔ پد ءَ ٹیکنالوجی ءِ کمک ءَ بلوچی ءِ دیمروی ءُ کمک ءِ ھاتر ءَ مبائل ایپلی کیشنز، آن لائن ڈکشنری ءُ ڈیجیٹل ٹولز جوڑ کنگ بوت کنت کہ چہ ایشی ءَ بلوچی ءَ جھانی تک ءَ گیشتر کارمرز کنوکاں سر بہ بیت۔ اے ڈیجیٹل دور مارا یک موھے دنت کہ ما وتی زبان ءَ مھکم بہ کنیںن ءُ آئی ءَ سرجمیں دنیا ءَ گیشتر گندگ ءُ اھترام بہ کنیں۔
وھدے کہ زبان آن لائن ءَ گندگ بیت گڑا آ زبان گیشتر مھکم ءُ اھترام ءِ آماچ بیت۔ بلوچی زبان پہ ھاندانانی تہ ءَ جزباتی ھمگرنچی ءَ ھم المی اِنت۔ پیرک ءُ پیرک باز وھد ءَ ایوک ءَ بلوچی ءَ گپ جن اَنت۔ اگاں ورنائیں پدریچ ایشاں سرپد بوت نہ کنت گڑا کوھن ءُ نوکین ءِ نیام ءَ مزنیں دگے ودی بیت۔ بلوچی ءِ وانگ ءُ گپ کنگ ءَ چہ زھگ وتی پیرک ءِ داستاناں، وتی ماتانی زیمراں ءُ وتی مزنیں مردمانی پنتاں سرپد بوت کن اَنت۔ اے ھاندانانی یکجاہ دارگ ءَ کمک کنت۔ راجدپتر ءِ تہ ءَ بلوچی زبان گھگیری ءِ وسیلہ ءِ بستار ءَ کارمرز بوتگ۔ بلوچی ءِ تہ ءَ لچہ، گشتانک، ءُ نئرہ، زلم ءُ زوراکی ءِ ھلاپ ءَ توار چست کتگ۔ مرچی ھم بلوچی پہ گار ءُ بیگواھیں مردماں، آوار جتگیں مردمان، ءُ کش ءُ گوراں نشتگیں مردمانی توار ءِ بستار ءَ مان اِنت۔ بازیں ندکار، اھوالکار، ءُ ازمکار وتی درد ءُ راستی ءِ درانگازی ءَ بلوچی ءَ کارمرز کنگ ءَ اَنت۔ ھما زُبان کہ راستی ءَ بہ گْوش اِیت ھچبر نزور بیت نہ کنت۔ بلوچی زبان ءِ رکّینگ ایوک ءَ نبشتہ کارانی یا استادانی کار نہ اِنت-اے ھر بلوچ ءِ زمہ واری اِنت۔ زبان ءِ روچ ءَ دارگ: بلوچی زبان ءُ لبزانک ءِ دیم ءَ برگ ءِ مراگشانی برجم دارگ یا آیانی تہ ءَ ھوار بوگ۔ کسانیں کار ھم مزنیں بدلی یے آرگ ءَ اَنت۔ بلوچی زبان تھنا چہ لبزاں گیش اِنت۔ بلوچ دود ءُ ربیدگ ءِ دلبند اِنت۔ اے دنیا ءَ کہ دمگی زبان گار ءُ بیگواہ بوگ ءَ اَنت، بلوچی انگت زندگ اِنت- ءُ اے مئے پرز اِنت کہ ما ھمے رنگ ءَ بہ داریں. دگرانی ودار ءَ مہ کنیں۔ وتی زبان ءِ توار ءُ کلم ءُ ھمسپر بہ بئیں۔ بیا اِت گوں شان ءَ گْوش اِیں: (من بلوچے آن ءُ منی زبان بلوچی اِنت)
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
جھانزیب بلوچ
Previous article
بلوچستان ءَ زورانسری بیگواھی ءِ ھلاپ ءَ زھرشانی روانک ءُ چار بیگواھیں مردم یل بیتگ ءُ دگہ یکے بیگواہ کنگ بیتگ
Next article
مستونگ: ریل ءِ ٹریک ءَ کلیئرنس ءِ کار ءَ گوں دزبندیں کارندھانی سر ءَ تراک
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ماھو ءِ دیستگیں واب – نگرہ بلوچ
By
admin1
September 22, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ماھو ءِ دیستگیں واب
نبشتہ کار: نگرہ بلوچ
دی بلوچستان پوسٹ
ھر روچ مانشانی ساھگ ءَ زندگی کنگ، جنگل ءُ گیاباناں وتی دوستیں مردماں گار کنگ، دل ءَ درد ءُ گمانی گرانیں بار ءَ گوں زندگی کنگ چینچو گران اِنت گندئے؟ اے درداں ھما زانت ءُ مار اِت کنت کہ آ وت ھمے وڑیں زندے گوازینگ ءَ اِنت۔ ماھو ھما مردماں چہ یکے اَت کہ اے آس ءَ رُوک اَت۔
ماھو، انچیں چاگردے ءَ رُدگ ءُ مزن بوگ ءَ اَت گُش ئے آ میتگ ءُ بازار یک جنگی پٹّ ءُ میدانے اَت۔ آ تُرس آماچ اَت۔ آ تُرس ءُ بیم ءِ ساھگ ءَ وتی شپاں سُھب کنگ ءَ اَت۔ اے تُرس وتی نزیکیں مردمانی رپتن ءِ تُرس اَت۔ اے تُرس آیانی گار ءُ بیگواھی ءِ تُرس اَت۔ پرچا کہ آ یک اَنچیں سرڈگارے ءَ نشتگ اَت کہ آ دری راجانی گُلام اِنت۔ کبزہ گیر ھر رُوچ چو شاھین ءَ اِیر دنت یک بلوچ پُسگے اَچ آیاں پُل اِیت ءُ برے آیانی تیر سُپتگیں لاشاں ھم کوہ ءُ جنگلاں دور دَنت۔
ماھو ءِ میتگ ھالی بوان اَت ءُ آئی ءِ چپ ءُ چاگرد ءَ کبرانی بازار مزن بوان اَت۔ ھما مردم کہ ھر روچ آئی ءِ دیم ءَ اِت اَنت یک پہ یک ءَ گار ءُ بیگواہ بوان اِت اَنت۔
جنگانی موسماں گپتگیں زندگی ءَ آئی ءِ کسانی پچ گپتگ اِت ءُ یک دردے داتگ اَت ،آ گندگ ءَ اَت کہ مردم گار بوگ ءَ اِت اَنت ءُ پد ءَ دوبر واتر نہ بوگ ءَ اِت اَنت، ھر بیگواھی یک گِسے ءَ ویران کنگ ءَ اَت ،بس پُشت ءَ درد، گم، ارس، رَنج ءُ یات ءُ گیراں پشت گیچگ ءَ اَت۔ ماھو ،اے درد ءُ گماں وتی اندر ءَ جاہ دیگ ءَ اَت انچو گوش ئے کہ سرجمیں زمین ماھو ءِ ھاندان اِنت ءُ سرجمینانی درد ماھو ءِ درد اَنت۔ ھر وھد آئی ءَ ھمے گم تہ ءَ وران اَت کہ باندا دگے یکے گار ءُ بیگواہ کنگ مہ بیت دگہ یکے ءِ تیر سُپتگیں جون مارا سوگات کنگ مہ بیت۔
تھاریں شپانی تہ ءَ آئی ءِ ھمت، ھوسلہ ءُ اُمیت وتکشی کنگ ءَ اِت اَنت ءُ ھر بام ءِ ٹک ءَ آ یکرندے پد ءَ وت ءَ یک نوکیں اُمیتے زندگ کنگ ءَ ات۔ آ نبشتہ کنگ ءَ اَت ،آ گپ کنگ ءَ ات، آ اَنچیں سرزمینے ءِ واب ءَ گندگ ءَ اَت کہ اود ءَ گونڈل گریوگ ءَ نہ اِت اَنت بلکیں وشی ءُ کندگاں گوں زندگی کنگ ءَ اَنت۔ مات وتی سالونکیں بچّانی مرگ ءِ ھال ءِ اِش کنگ ءِ ودار ءَ نہ اَنت، بلکیں وتی بچّانی سیر ءُ وشی ءِ ودار ءَ انت ۔
سرجمیں واب ماھو ءِ تاکت ءُ ھوسلہ بوگ ءَ اَت اَنت، ماھو ءِ ھاموشی ماھو ءِ توار اَت کہ وتی ھاموشی ءِ زبان ءَ گپ کنگ ءَ اَت۔
اے تھنا ماھو ءِ کسہ نہ اِنت بلکیں ھما سرزمیں ءِ کُلیں مردمانی کسہ اِنت، ھما راج ءِ کسہ انت کہ ھر روچ کبزہ گیریں ریاست ءِ زلم ءُ زوراکیانی دیمپان اِنت بلے ھمے رنج ءُ گم، ھمے زُلم ءُ زوراکی ءِ موسمانی تہ ءَ جد ءُ جُھد یک اُمیتے اَت، اُمیت جنگ ءَ چہ باج برگ ءِ، اُمیت کہ آجوئی ءِ نشانی اَت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
نگرہ بلوچ
Previous article
تربت : بیگواھیں رفیق اومان ءِ کھول ءِ پریس کانفرنس، دو بیگواھیں مردمانی لاش دزکپتگ اَنت، یک ورنایے زورانسری بیگواہ،فدائی الطاف ءِ لوگ ءِ سر ءَ بیڑ برتگ
Next article
خیبرپختونواہ: پاکستانی پوج ءِ بمبگواری، 22 مردم بیران
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آڈیشن پہ مرگ ءَ – جیئند سادک
By
admin1
September 21, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آڈیشن پہ مرگ ءَ
نبشتہ کار: جیئند سادک
دی بلوچستان پوسٹ
Audition for the Death
پُشت ءَ شونز، سبز ءُ سُھر رنگیں چادرے دیوار ءِ دیم ءَ لِچ اِتگ اَت راستی نیمگ ءَ یک دلیر ءُ نتُرسیں شھیدیں کماندارے ءِ اکس اَت کہ بچکندگ ءَ اَت ، چپی نیمگ ءَ سُتکگیں شھر ءِ گُڈی بنیادم اَت۔ دیم ءَ نوکیں دَور ءِ کیمرھے اَت نھاد ئِے ھم سک گران اَت، نیام ءَ شکر ورنائیں نوک سبز اِتگیں ریش ءُ بَروتاں گوں چِلّ ءَ ششتلیں پُچ ئےِ گوْر ءَ اَت باریں چینچک روچ ئِے بیتگ اَت کہ ناں آئی ءِ جان ءَ آپ دیستگ اَت ناں کہ آئی ءِ گُداں ۔
دوئیں دستاں گوں داشتگیں ایم 16 یے اَت دلبند ءَ کوھن ءُ کلنڈیں جاٹا گوں چار میگزین تیر ءَ جاٹا ءِ راستی نیمگ ءَ لونجانیں واکی ٹاکی اَت، گُٹ ءَ لونجانیں سوھان کُتگیں تیرے اَت ، مات ءِ دم جتگ ءُ پُرکتگیں تبزی ءِ مُھرگانی نیام ءَ جاگہ اِش داتگ اَت، ھمے لونجانیں تیر ءِ روچ ھم ھسابی اِت اَنت چو ھمے شکر ورنا ءِ روچاں۔ ما درُستاں وھدے چم چار اِت ءُ مار اِت اَنت تاں تھنا یک چیزے دیست Audition For the Death
Audition for modeling
2
کوھنیں ریلیّ ءَ تچکیں پیریں کارستے اَت ۔ھپتاد ءِ باریں ھشتاد ءِ دھک ءِ بے رنگیں اکسے ءَ گوں شھرستان ءِ مستریں چار راہ ءَ چو مِکیں کمبہ ءَ بے ساہ، بے جان ءُ بے سُر پُر ءَ یکشلا اوشتاتگ اَت ۔
کشی نیمگ ءَ نوک سیر کتگیں جنکے اَت ، آئی ءِ دیم ءَ ایریں دو تیلی پُچ اِت اَنت ، یک جوڈی یے جنینی سیاہ رنگیں پُچ اِت اَنت دومی تیلی ءَ مردینی اسپیتیں کاٹن۔ آئی ءِ جند ءِ گْور ءَ سُھریں دوچی اِت اَنت کہ چو انسانے ءَ ملور ءُ ابیتک ءُ مونجان اَت ۔
رُمب ءُ ریچ اَت ، گوش ئے کہ میتگ ءَ کسے ءِ سیر ءِ روچ اَت دْراھیں چک ءُ چوریگ مزن داں کسان جنین داں مردین دْراہ، کسے ءَ پلیٹے دست ءَ اَت، کسے ءَ زرد رنگیں گْونڈیں بالٹی یے کسے ءَ کار بستگیں تیلی یے کسے ءَ وتی چادر ءُ گُشان دست ءُ دلان اِت اَنت مئے بھر ءَ ھم بہ دے اِت۔
ھمے توک ءَ چیزے تِپل گوں وتی لیبوکاں مزن دگ ءِ سر ءَ ھَور ءِ دْرَد ءَ چہ میسّ اِتگیں پُچاں گوں لرزوکیں جان ءَ سارت ءُ پلگاریں گوات ءِ تہ ءَ وت وت ءَ گوں گیروشگ اَت ، پِت کیت لالا کیت ، مات کیت ،ادّا کیت ، واجو کیت۔ ۔ ۔ ۔بندیں پیتی ءَ بیت ءُ کیت یا گوں وتی پاداں۔ ۔ ۔بلے کیت۔ ھمے ھپتاد دھک ءِ بے رنگیں اکسانی دیم ءَ ایریں نوکیں جوڑی ءِ گُدانی ھمراھی ءَ پلیٹ ءَ پُرّیں بٹ مان اِنت ءُ یک گلاسے آپ۔
ریلّی ءَ تچکیں پیریں کارست ءَ گُمان بیگ ءَ اَت کہ چُک شُدیگ اِنت چک تُنیگ اِنت۔ ۔ ۔پُشت ءَ لونجانیں پوسٹر ءِ تہ ءَ دگہ اکسے کہ جنینی سریگے اَت چہ ورنائی ءِ ھوناں گوں میس اِتگ اَت، پد ءَ ھمے سریگ ءَ گوں آئی ءِ بے ساھیں کُنٹ پتاتگ اَت، جارے اَت کہ پہ میان اُستمانی دُنیا ءُ آئی ءِ مردماں چیزے دیم دیگی اَت۔۔۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
جیئند سادک
Previous article
سپارتی بے سوبی- ٹی بی پی شونگال
Next article
آوار جنگ بوتگیں اسسٹنٹ کمشنر ءُ آئی ءِ زھگ ءِ لاش ھرنائی ءَ دزکپتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچستان ءِ دلیر ءُ بھادرانی سر زمین- وسیمہ بلوچ
By
admin1
September 17, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچستان ءِ دلیر ءُ بھادرانی سر زمین
نبشتہ کار: وسیمہ بلوچ
دی بلوچستان پوسٹ
بلوچستان دلیر ءُ بھادرانی سرزمین اِنت۔ پہ بلوچستان ءِ رکینگ ءِ ھاتر ءَ اِد ءِ مردماں مدام وتی آجوئی ءُ پجار، دود ءُ ربیدگانی پھریزگ ءِ ھاتر ءَ جنگ کتگ ءُ کربانی داتگ۔
بلوچ راجدپتر ءَ اگاں ما بہ چار ایں اود ءَ مارا بلوچ زالبولانی کرد ھم گندگ ءَ کیت۔ آیاں گوں وتی ھمت ءُ کربانی ءِ (ذریعہ ) ءَ ھر دور ءَ اے گپ پدر کتگ کہ بلوچ زالبول ھم وتی راجی جنز ءِ بھر بوت کنت
لھتیں مردم مدام ھمے گپ ءَ کن اَنت کہ جنک نِزور اِنت ءُ مزنیں پیسلہ یا گرانیں وھدانی دیم ءَ ایوک ءَ اوشتات نہ کن اَنت، بلے بلوچ جنکاں مردمانی اے ھیال بے مانا کُتگ ءُ آیاں اے گپ سابت کتگ کہ جنین آدم ھم مردینانی کش ءَ اوشتات کن اَنت ءُ ھر وڑیں گرانیں وھد ءُ ھالاتانی دیم ءَ گوں سوبمندی ءَ اوشت اَنت۔
پدائی شاری، پدائی سمیہ، پدائی ماھل ءُ پدائی ماھکان بلوچ زالبولانی بھادری ءِ درپشناکیں مسال اَنت۔ اے جنکاں گوں وتی کُربانیاں اے سابت کُت کہ بلوچ زالبول پہ وتی سرڈگار ءُ راج ءِ رکینگ ءِ ھاتر ءَ کجام ھد ءَ شُت کنت۔
اے جنین آدم ناں ایوک ءَ بھادری ءِ شان اَنت بلکیں یک پگر یے ءِ نمایندہ اَنت۔ یک انچیں پگرے یے کہ بلوچ جنک ناں ایوک ءَ لوگ ءِ چار ءُ گزار ءَ کنت بلکیں وتی راج ءِ ھاتر ءَ وتی جان ءَ ھم دات کنت۔
بلوچ زالبول مروچی ھر پڑ ءَ اوشتاتگ اَنت شھادت ءِ پلسپہ بیت یاکہ پہ وتی ھکانی ھاتر ءَ توار ءَ چست کنگ بیت۔ مروچی بلوچ زالبول گوں وتی زانت ءُ دلیری ءَ گوں آیوکیں نسلانی رھشونی ءَ کنگ ءَ اَنت۔
اے جنکانی کربانی پہ آیوکیں نسلانی واستا روژنائی ءِ چراگ اَنت۔ آیانی کربانی ھر بلوچ جنک ءَ دلبڈی دینت کہ آ زندگی ءِ گرانیں وھداں گوں دلیری ءَ دیمپانی بہ کن اَنت ءُ وتی پجار ءَ کدی شموشکار مہ بنت۔
آسر ءَ اے گپ راست بیت کہ بلوچ جنک نزور نہ اَنت بلکیں مھکمی ءُ بھادری ءِ زندگیں مسال اَنت۔ آ وتی اِزم ءِ وسیلہ ءَ دُنیا ءَ پیش دار اَنت کہ بلوچ زالبول وتی راج ءِ شان اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
وسیمہ بلوچ
Previous article
دشت ءَ پاکستانی پوج ءُ بلوچ سلاہ بندانی میان ءَ ترندیں میڑ ، ھردو نیمگاں جانی تاوان ءِ ھال
Next article
کیچ ءُ شیرانی ءَ پوج ءُ پولیس ءُ لیویز ءِ سر ءَ اُرش
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ازھار اِش جتگ – ایسی ھمل
By
admin1
September 15, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ازھار اِش جتگ
نبشتہ کار: ایسی ھمل
دی بلوچستان پوسٹ
ایردستی ھما شومیں ھوپ اِنت کہ ھمک دروشم ءَ ترا تاوان بار کنت پہ تئی راجی مال ءُ مڈیانی لُٹ ءُ پُل کنگ ءَ تئی چُکچینی ءَ کنت مرچی ھمے ایردستی ءَ ازھار جان ھم چہ مارا پُل اِت اے کسہ پہ مارا نوک نہ اِنت ۔۲۷مارچ ۱۹۴۸ ءَ بگر داں کہ روچ ء مروچی ایردستی ءُ زلم ءُ زوراکیانی آماچ اِنت دانکہ ما سما کنیں ھمے کسہ اِنت مئے چمانی دیم ءَ زاھر اِنت مرچی ازھار جان ھم ایردستی ءِ کسہ ءَ ھوار بیت ۔
ازھار جان چہ ھما شوک ءُ زیبا مھروان تِریں کارستاں چہ یکے اَت کہ مدام کندگ ءَ اَت بچکندگاں گُش ئے آئی ءِ لنٹاں گوں اجبیں مھرے ھست اَت داں کہ مرگ ءِ گڈی ساھت ءَ ھم ازھار جان بچکندگ ءَ اَت ۔
سُھب ءِ سر ءَ من چہ واب ءَ پاد اتکاں من ءَ پہ نیٹ ءَ لازمیں کارے ھست اَت وت ءَ گیگ ءُ گور کت دیم پہ بازار ءَ کہ جاگھے ءَ نیٹ کارمرز (use) کناں بلے من بازار ءَ اتکاں من ءَ سنگتے ءَ دگہ جاگھے ءَ بُرت گوں دو کلاک ءَ پد من سنگت ءِ کر ءَ چہ پارک بوتاں نی من گشت کہ رواں اسکول ءِ کواٹر ءَ نیٹے کارمرز کناں من کہ کیمپ ءِ دپ ءَ سر بوتاں من دیست کہ ازھار ءِ کماش واجہ ملا مجیب، زبیر ءُ سر انس اُشتوک اَنت من جست کت زبیر چی بوتگ؟ بلے زبیر ءِ ھاٹیگ ھلاس اَت زبیر ءَ پسو نہ دات گڑا من لوٹ اِت کہ انس ءَ جست کناں بلے پیسر ءَ چہ راستیں کش ءَ آوازے اتک ( بھائی اُس طرف جائیں) ازھار ءِ کماش ءَ مارا گشت بیا اِت آ کش ءَ من انگت زانگ ءَ نہ اِتاں کہ چی بوتگ گڑا من انس جست کت کہ چی بوتگ؟ انس ءَ پسو دات کہ ازھار اِش جتگ ھمے دمان ءَ من ءَ ھوش ءَ یلہ دات پد ءَ من نزاناں کہ چی بوت ءُ چی نہ بوت۔
ازھار جان ھما کارستاں چی یکے اَت کہ ایرستی ءَ چہ مارا پُل اِتگ، ازھار جان ءَ وتی زمین ءِ ھر زیبناکی ءَ گوں مھر اَت مدام کہ دیست گوانگو دست ءَ اِنت ئِے برے کوہ برے درچک برے مُرگ ءُ برے برے وتی زمین ءِ بنی آدمانی تامراں جوڑ کنگ ءَ اِنت ازھار جان ءَ مدام سپر کنگ لوٹ اِت بلے ازھار جان انچو دست گٹ اَت کہ ھمے دست گٹیانی سبب ءَ ازھار ءَ وتی وانگ ھم یل ءَ دات۔
ازھار جان مدام من دیست چیزانی سر ءَ گپ ءُ تران کنگ ءَ اَت یار ازھار جان ترا یات اِنت کہ یک روچے من تئی دُکّان ءَ اتکاں بلے نزاناں چی پیم ءُ کجام (topic) ءِ سرءَ باوست (بحث) کنگ ءَ اتیں ھمے ساھت ءَ تو گشت “یار اے کوم من ءَ ءُ ترا وانینگ لوٹ اِیت ءُ سرپد کنگ لوٹ اِیت”ھمے دمان ءَ من پہ مسکرا ترا کلاگ زُرت ءُ گشت شمے وتسریں مزنیں گپ اَنت شمارا ھِچ جان نیست تو بچکندگے جت ءُ گشت شر بچار تو ۔
یار ازھار تو مدام گوں کوم ءَ یک گلِھے کتگ تو ھمے گشتگ “اے کوم یک ( iPhone mobile )ءُ (125 سائیکلے) ءَ پہ گل بیت کہ منی (واھش) سرجم اَنت اے کوم ءَ شریں (واھش ) ھم نیست گڑا من ھمے سما کت کہ تئی تہ ءَ ھما (critical thinking)ھستیں ھورت چاری ھست اِنت ازھار جان من زاناں ترا ھما دمان یات اِنت کہ من ءَ گوانکو گون اَت تئی تامرے(video) جوڑ کنگ ءَ اِتاں ترا جست ءَ اِتاں تو چونیں مرگے ءَ مِرگ لوٹ ئے ؟ تئی پسو بس ھمیش اَت کہ من بستر سر ءِ مِرگ نہ لوٹاں۔
یار ازھار جان ترا اینچو اشتاپ کنگی نہ اَت انگت ترا جلگی اَت پہ کوم ءَ باز کار کنگی اَت۔ یار اَچ تو پد ھر چیز ءِ زیبناکی ھلاس بیت انت تئی سنگتانی ٹولی پُرشت زندگی چو پیلگچے ءَ بوہ کنگ ءَ اِنت ابیتکی اِنت بے تاھیری اِنت ۔
“تو کہ رپت ئے چداں ھاموشی ءَ”
“دراھیں ساھدار اد ءَ شور ءَ اِنت”
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ایسی ھمل
Previous article
زاھدان : سراوان ءِ جھمنندیں بندیگے پاھو دیگ بیتگ
Next article
بلوچستان ءَ پاکستانی پوج ءِ سر ءَ اُرشانی درچ یکشل ءَ برجاہ ءَ اِنت، زھری ءَ چیٹ بالگرداں بمبگواری کتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
‏نِمدی یے پہ شے پُل ءَ-آئشہ بلوچ‏
By
admin1
September 13, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
‏نِمدی یے پہ شے پُل ءَ
نبشتہ کار : آئشہ بلوچ
دی بلوچستان پوسٹ
مھروانیں شے اِے ساهت ءَ شَپ ءِ نیم پاس ءِ 3 بَج بوگ اِنت من چہ واب ءَ بُست کُتگ اَت گوانکو چار اِت کہ چاراں چُنت بَج اِنت منی چّم اِسکرين ءَ تئی اَکس ءَ کپت اَنت کہ ترا سِگريٹ دپ ءَ اِنت ءُ تو بِچکندگ ءَ ئے گُڑا اِے ساهت ءَ دِل ءَ گُشت کہ پہ تو دو لبز نِبشتہ بِکن آں بلے منی ارواہ من نہ زان آں کہ کُجا بِندات بِکن آں ءُ کُجا آسر بِکن آں نانکہ نِبشتہ کنگ دو لبز زان آں بلے گوں نِزوريں لبزاں پہ تو دو لبز نِبشتہ کن آن ءُ من زان آں اَگاں ترا منی نِبشتانک سر بوت تو ٹھک دے ءِ ءُ گوش ئے اڑے بیبُو ھم نِبشتہ کنگ زانت تو وَ مئے نابُودی ءَ سرپد ئے پد ءَ من ءَ کلاگ ھم بَند ئے من زان آن ءُ گوش ئے کہ تو بِشتّیں اِے بِری تو شر کلاگ بَند بلے من وتی نِبشتانک ءَ سرجم کن آں شیھو من کجُام گپ ءُ کِسّہ ءَ نِبشتہ بِکن آں یار ؟ کُجام تُوسیپ ءُ ستا ءَ بہ کن آں تئی مھروانی ءِ اَگاں تَمردی ءِ؟ شیھو تو وَ گُشتگ اَت کہ منی ستا ءَ مہ کن اِت کسے کہ اَگاں تئی ستا کُت ترا بھ وش نہ بوتگ پرچاکہ تو زانتگ اَت کہ تو اَنچيں کِردے ءِ واهُند ئے توسيپ سَتا کنگ کسے ترا بھ دوست نہ بُوت تو گُشتگ اَت کہ وهد ھر کس ءَ ھر کسے کِرد ءَ وت پَدر کنت ۔
شيھو من زان آں اِے دمان ءَ تو گوں ناکو جان ءُ تاھر پُل ءُ ھاتم جان ءَ دیوان ءَ ئے تو کُلبر ءُ اُوتاک ءِ کِسّہ ءَ کنگ ءَ ئے ءُ ھاتم نِشتگ مچکدگ ءُ هامین ءِ کِسّہ ءَ کنگ ءَ اِنت ناکو من زان آں دائمی وڑ ءَ بے تواری ءَ نِشتگ ءُ بِچکندگ ءَ اِنت تاھر نِشتگ ءُ ھسپتال ءِ کِسّہ ءَ کنگ ءَ اِنت ءُ من زان آں تو هاتم ءَ کلاگ بَندگ ءَ ئے شيھو تو سرپد ببو کہ تلال جان ھم مزن ءُ ورنا اِنت ءُ تئی مھلبو ھم مزن ءُ شُوکيں جِنکے مھلبو من زان آں گوں دزگُھاراں نِند اِیت ءُ تئی مھروانی ءِ کِسّہ ءَ اَلّم کنت ءُ پہ تو پھر بَند اِیت ءُ من ترا هال دیگ لوٹ آں کہ دُژمن تئی برات ءُ همبلاں سِرين پُروش کُتگ سّسی نادُراہ کُتگ آ چہ وتی بُنجل ءَ نہ سُر اِيت شيھو تو گِندئے ھردیں گوں سُنٹُک ءَ ڈیکّ وارت گُڑا آئی ءَ هال بِد ئے کہ تئی گِس ءَ نِندُوکیں لشکر ھمُک هپتگ آس ءُ اَنگراں کُتگ شُمئے یار ءُ بیلاں ءُ سُنٹُک ءَ بُگش گومازی ءَ دُژمن تنیگت ءَ تئی نام ءِ اِشکُنگ ءَ پَچ لرز اِیت ،من زان آں الی جان ءَ شُمارا کُليں هال سر کُتگ اَنت شُما کُل ھم نیاد بیتگ ئے ٹھک داتگ ءُ کلاگ بَستگ دُژمن ،شيھو دُژمن ھمینکس نِزور ءُ پُروش داتگ تئی برات ءُ همبلاں کہ دست ئِے پہ چُک ءُ زالبُول ءَ كُتگ چہ مند ءُ تَمپ ءَ توارے کیت آ چہ وتی بُنجل ءَ پَچ لرز اِیت ۔۔
شيھو ترا گْوش آں ناکو جان ءَ چہ منی نیمگ ءَ اَمبازاں کن دست ءُ سران ئِے بہ چُک آئی ءَ بُگش کہ تئی بیبُک ءَ گُشتگ من ءَ پر تو بے کِساس زهیر کنت بُگش من تئی اَکس ءَ بھ چار اِت نہ کن آں ھردیں کہ چاران ئِے نِزوری بالاد ءَ گیشتر پُروش اِیت ءُ هلاس بیتارس شیپ گران بنت تاں مردُم ءَ بے وار کن اَنت ءُ ناکو ءَ بُگش من زان آں تو گوں من گِلّہ ئے کہ تئی داتگيں نام من مَٹ کُتگ بلے بُگش باور کن من ءَ تئی داتگيں نام گیش دوُست بیت ءُ من وشاں من ءَ ھمُک مردُم تئی داتگيں نام ءِ سر ءَ توار پِر بِکنت ءُ بُگش اِیت سری بازار ءَ من ءَ تنیگت ءَ کُل تئی داتگيں نام ءِ سر ءَ توار پِر جن اَنت ءُ ناکو ءَ بُگش سری بازار تنیگت ءَ پر تو مُوتک کار اِیت ءُ، تو من ءَ پھل کن کُربان آں کہ تئی گُڈی اَکس من گار کُت یار تو من ءَ گُڈی وهد ءَ اَکس دیم داتگ ءُ گُشتگ اَت اِے اَکس ءَ بِدار کہ رُوچے بہ چار ئِے ءُ مارا گیر بیار ئے شيھو گیر من ترا ھمُک روچ کاراں بلے یار تئی راھداتگيں گُڈی اَکس من گار کُت شيھو تِپليں مھمد تئی میار اِنت من زان آں تو مھمد ءِ شھیدی ءَ پَد ٹھک داتگ ءُ گُشتگ کہ رستر ءِ دُژمن ءَ مئے تِپلُکيں مھمد ھم نہ بَکش اِت گوں بَمب ءُ ٹوپاں شھید ئِے کُت، شیھو بلے اِے بری پَمن چنکيں بِچکند روان بِد ئے شیهو تو پہ زمین کُل بکشات اَنت من زان آں شُمئے رتکگيں هُون لگتمال ءُ دِرتہ پُچ ءُ گُژنگی راج ءَ وشھالی باندات ءِ واهُند کن اَنت شیھو مرچی ترا هال دیاں کہ بلوچستان ءِ کُنڈ کُنڈ ءَ ھرچ میتگ ءُ کوچگ ءَ رستريں دُژمن ءِ زُوراکی گوں تُرندی ءَ برجاہ اِنت آ همُک روچ تئی راج ءَ لاش دیگءَ اِنت همُک مات ءِ گُشان راڑ راڑ اِنت همُک گُهار ءِ جَبین ءَ آس بُن اِنت ءُ مئے باسما ئیں برات ءُ ورنایاں یک یک ءَ گار کنان ءُ شھید کنگ ءَ اِنت شيھو رستریں دُژمن ءَ کُشنڈہ ٹولی ءُ وتی چانوگِر بے کِساس بے لگام کُتگ اَنت آ همُک رُوچ ماتے ءِ دِل ءَ آس پِر دارگ ءَ اَنت همُک گُھار ءِ لُنٹ ءِ سر ءِ بِچکندگ ءَ گار کنان اَنت همُک مات ءِ آہ ءُ پِریات آزمان ءُ زمین ءَ پچ لرزین اَنت بلے من جَزم گوش آں کہ سیاه شَپ رُژناہ بیت
گُڈی ءَ کُليں شھیداں سلام کن کُربان۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت- 
Tags
آئشہ بلوچ
Previous article
تْرانگ: شہید کیّا جان- کیّازی بلوچ
Next article
مستونگ ءَ ریل ءِ سر ءَ بمب تراک، بی آر جی ءَ زمہ واری من اتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
تْرانگ: شہید کیّا جان- کیّازی بلوچ
By
admin1
September 13, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
تْرانگ: شہید کیّا جان
نِبشتہ کار: کیّازی بلوچ
دی بلوچستان پوسٹ
سنگت تئی ترانگ ءَ ￴کپتگ آں! من نہ زاناں چے نبشتہ بہ کناں یار، دل دردیگ ءُ چمّانی اَرس دارگ نہ بنت۔ تئی اِشتاپی ءَ ￴مارا باز بے تاھیر کُتگ، من نہ زاناں کُجا چہ گَپ ءَ ￴بندات بہ کن آں۔ پرچا کہ منی کِرّ ءَ گال نیست من ترا بہ گش آں ( شہید کیا پُل بِھشت ءَ ￴بات ئے￷)، چیاکہ من ءَ ￴تو اِے وڑ گْوشگ ءَ ￴دل نہ بہ ئے￷ یار۔ تئی روگ پمّن ءَ ￴باز گْران اِنت، نوں اِے میتگ ابیتک ابیتک اَنت بے تئیگ ءَ، ￴مارا وشّ ھَم نہ بیت ءُ من چَٹ بے تاھیر آں۔ من ءَ ￴انگت سنگت ءِ ￵گپّے یات اِنت، گْوشتگ اَت ئے: ” یار تو وتی میتگ ءِ مردماں سرپدی بہ دئے ءُ بہ گْوش بہ وان اِت۔“ وت سرپد بہ اِت، چوش کہ بازیں چیزّے یات اِنت بلے نبشتہ نہ بنت۔
کیّا جان : باریں ترا چونے ءَ ￵زالم ءَ اَچ ما دور کُت، تئی یات ءُ ￶زھیر بے کساس پیداک اَنت۔ ما چَٹ اِیوک ایں، تئی داتگیں مھر مارا باز اندوہ بکشک ءَ ￴اَنت۔ منی پگر، ￶ھیال ءُ لیکک تئی نیمگ ءَ ￴اَنت، دل ھما اِنت تئی پگر ءَ ￴کپتگ۔ تئی گِیر گیش ءَ ￴چہ گیش پیداک اِنت، تو پرچا چو اِشتاپ کُت۔ تئی سنگت ءُ ￶دوست ترا یات آرگ ءَ ￴اَنت، تئی انچیں مھرے ￵ھر مردم ءِ دل ءِ توک ءَ ￴زندگ اِنت۔
کیّا جان :مرچی چراگ تھار ءُ تئی رُوژنائی ھم شُتگ، بلے زھیر ءُ ￶یات انگت دل ءِ ￴توک ءَ ھست اَنت۔ پُل تئی گَیر گیش ءَ ￴چہ گیش پیداک اِنت، اِے گال گوں من ٹاھینگ ھَم نَہ بوَگ ءَ ￴اَنت۔ چیاکہ تئی انچیں مھرے مئے دل ءَ ￴ھِچ وڑ ءَ ￴در نئیت۔ پُل تئی مھر مئے دل ءِ ￵توک ءَ ￴زندگ اِنت، تئی زھیر ءُ ￶یات ￴بازیں مردم ءِ دل ءِ ￵توک ءَ ￴زندگ اِنت۔ تئی روگ مارا باز درد دیگ ءَ ￴اِنت، گندئِے￸ مرگ ھمروچ کئیت۔ ھرچ بنی آدم ءِ ￵سر ءَ کئیت، اگاں مرگ کئیت گُڑا اِے وڑیں مرگ ماتانی دل ءَ نزور کنت۔ زالم زور ءُ ￶زوراکی کن اَنت، ماتانی شھزادگیں بچّاں ￴پَچگِر اَنت گُڑا بزاں مات ءِ ￵چمّاں ھون ءِ ￵اَرس رِچ ایت۔
کیّا جان : تئی مات ءِ ￵دست ￵سر ءَ اَنت ءُ ￶چمّانی اَرس جیگ ءَ ￴چہ ترمپ ترمپ ءَ ￴رِچان اَنت، ھمے گْوشگ ءَ ￴اِنت منی پُلیں بچ تئی توار گار اِنت؟ تو چرے دنیا ءَ ￴نہ رپتگ ئِے ءُ بْیا واتر کن، منی چم تئی رھچار اَنت۔ منی پُل نہ زاناں ￴تو کُجا شُتے ءُ ￵ترا چونے ءَ دژمن ءَ ￴ترا اَچ من دور کُت؟ منی ساہ! اِے کُجام زالمیں دژمن اِنت کہ اِے وڑیں بچّان چہ ماتاں ￴دور کن اَنت؟ باریں چنچو بچ وتی مات ءَ ￴چہ دور اِنت؟
کیّا جان: تئی داتگیں مھر تھنا مئے کِرّ ءَ یل دات ءُ ￶شُت ئے￷، بس تئی مھر انگت مئے دل ءِ ￵توک ءَ زندگ اِنت۔ بِھشت تئی ھَنکیں ءُ گُلباگ ءِ شادھاں شادمان بات ئِے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت- 
￵
Tags
کیّازی بلوچ
Previous article
مستونگ: پاکستانی پوج ءَ چار مردمانی جنگ ءِ ٹاہ داتگ
Next article
‏نِمدی یے پہ شے پُل ءَ-آئشہ بلوچ‏
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
گڈی امباز(وھدے زندگی ءَ ترا چہ مارا پُل ات) ابداللہ لتیپ
By
admin1
September 12, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
گڈی امباز
(وھدے زندگی ءَ ترا چہ مارا پُل ات)
نبشتہ کار: ابداللہ لتیپ
دی بلوچستان پوسٹ
لھتے مردم ھست کہ اچ مئے زندگی ءُ اچ مئے ھیالاں پہ ارزانی در نیا انت، آ چوں گرماگی لیوار سوچیں چاھڑاں سارتیں کوش ءِ شیکگ بنت ءُ وتی ھست بوھگ ءِ گواھی ءَ دے انت ،تاں جھان ھست انت آ شموشگ نہ بنت ، آ گوں وتی مھر، ایمانداری ءُ وپاداری ءَ مدام مئے دلانی تہ ءَ جاگہ کن انت ، بلے اے دابیں مردم سک ءَ کم بنت ءُ ازھار جان چہ ھما کمیں مردماں چہ یکے ات-
ازھار جان— منی ھمبل تو چہ سنگتی ءَ گیش یک مھروانیں براتے بیتگ ئے، تو چہ درستاں جتا ات ئے تئی دل سپاھی، تئی مھروانی، تئی مدامی بچکند ، کجام ھم وڑیں گرانیں ساھتاں چوں کوہ ءَ مھکم اوشتگ من ترا یک روچی ھم پہ جزباتی برانز گرگ ءَ نہ دیست،تو وتی تہ ءِ ھستیں درد ءُ رنج مدام گوں بچکنداں چیر دات انت،تئی پرپُکیں لُنٹانی سر ءَ بس تئی پل گوھریں بچکند ات انت کہ سھرا اِت انت، تو مدام گوں وتی بچکنداں دیوان وشنود کت انت ءُ سنگت کندینت انت ،من مدام ھمے سما کتگ کہ اے گمجتیں چاگرد ءِ تہ ءَ تو پہ مئے سھڑینگ ءُ دلگوش کنگ ءَ یک درمانے بیتگ ئے کہ تئی ھست بوھگ ءَ ما اے ٹپ ءُ ٹوریں چاگرد ءِ رنج شمشتگ انت۔
ازھار جان، من ترا ءُ مھاز ءَ چہ دیر انت کہ آشنا بیتگاں بلے گوں ترا ءُ مھاز ءَ چیزے وھد بیت سک ھور بیتگ آں ، انچو سما کناں کہ زندگی ءَ منا اے کسانیں موہ داتگ ات کہ ترا ءُ تئی مھر ءِ جھلانکی سرپد بباں، مئے میان ءَ اے کسانیں مدتے ءِ سنگتی ات بلے دائمی بوت تو زان ءِ سالانی سال چشیں مھروانیں برات سک کم دست کپ ایت، گوں تو مئے کندگ، مسکراہ دیوان ءُ کوچرائی برے برے ھاموشی، اے درست نی بس تھنا یات بیت انت پشت کپت انت تئی دوری ءِ رنجاں چوں ھما مُرگ ءَ پیسکگ ءَ آں کہ آئی ءِ کُدوہ آئی ءِ دنیا ءَ چی آئی ءَ پچگرگ بہ بیت-
تو پہ وتن انچوں شیدا اِت ئے چش کہ بالو پہ چراگ ءَ تو بلوچستان ءِ ھمک زیبائیا‌نی گندگ ءَ پند جت تو بلوچستان ءِ ابرم ءِ زیبائی چہ نزیک دیستگ ات انت سما کتگ ات انت ھمے کہ تو گلزمین ءِ زیبائی ءِ گپ پچ کت، تاں انچیں دریگے پچ بیت کہ آئی ءِ تہ ءَ گلزمین چو تئی دل ءِ چھرگ ءَ ات ، آئی ءِ تہ ءَ راسکوہ ءِ کوھانی بلندی چو تئی مھکمیں اوپار ءَ سھرا ات انت، اے نیلیں زِر تئی پگر ءِ جھلانکی درشان کنگ ءَ ات ، بے تواریں ریگزار تئی دانائی بے ھبری ءَ پیشدارگ ءَ ات ، تو مدام من ءَ ھمے سرپدی داتگ ات کہ گلزمین گوں دل ءِ چماں چارگی انت، ھما ندارگاں بگند کہ آ مئیم ءَ‌ نیا انت، ھما چیزاں گوش بدار کہ گوش دارگ نہ بنت ، زمین ءِ سینگ ءَ دست بجن آئی ءِ اندر ءِ اُپاراں بہ زان، تو اے زمین ءِ ابرم ءُ آئی ءِ زیبائی انچو مارا پیش داشت انت چوں کہ دیوانگیں مست ءِ شئیراں سمو ءِ دوستی بیان کنگ بیتگ ،وھدے تو بلوچستان کتگ تئی آ مھر شئیر ءُ گالاں گوں نبشتہ نہ بیتگ انت بلکیں گوں اکساں، تامُراں ، یاداشتاں ءُ زمین ءِ مھراں چہ سرِّچان بیتگ انت-
گوں من اگاں چیزے یات ءُ یاتگار پشت کپتگ۔۔ آ ھما کلاہ انت بگندے کسانیں چیزے بلے منی دل ءَ سک مزن انت تو کہ لوٹائین اتگ ات من سر ءَ کُت چار ات تو گشت بزیرے ترا شرتر لگ اتگ من ءَ وَ سک دوست بیت بلے من ءَ زیرگی نہ ات تو گشت نزیرے ئے من چگلے دیاں، تو ءُ مھاز ءَ من ءَ وس کُت کہ بزیرے ، اے کلاہ چوناہ ءَ من ءَ سک دوست بیت یکے کلاہ ءِ جند شوک ات چوں تئی چھرگ ءَ جنگ ءَ ات دومی تو پہ دل من ءَ سوگات کتگ ات پمیشکا من کس ءَ ھم ندات ، اے یاتگار من ءَ تئی نزیکی ءِ گُمان ءَ دنت ،بِلے تو جسمانی دروشم ءٔ چہ مارا سک دور شتگ ئے بلے انچو گمان بیگ ءَ انت تو مئے گور ءَ ئے مارا چارگ ءَ ئے ءُ بچکندگ ءَ ئے وتی ھاموشی ءِ تہ ءَ , اے کلاہ بگندئے پہ دگرانی واستا یک کسانیں بے ارزشیں چیزے بہ بیت بلے منی واستا یک چیدگے کہ تئی ھستانک ءَ پیشداریت کہ تو ھمد ءَ مئے میان ءَ ساڑی یے ءُ ھچبر شموشگ نہ بہ ئے۔
ازھار جان، گرانتریں ھبر ھمیش انت تئی اناگھی روگ، تو زان ئے اے روچی من وت سھب ءِ ھشت بج ءَ وپتاں سرجمیں شپ ءَ آگاہ بیتگاں چیا کہ وانگ ءَ چٹی ات ، پد ءَ من سکیں گرانیں وابے ءَ چہ بُست کت دانکہ چاراں درستاں وتی بستر چست کتگاں گپ ءَ انت من وتی بسترانی پیچگ ءَ لگ اتاں تاں ناکو گپ ءَ ات گشی ملا مجیب ءِ چک انت من ءَ ساہ ءَ یل کُت من ھما دمان ءَ آزمان ءَ جست کُت چی بیتگ گشی اڑے ابود ازھار ءِ جت من گشت چی گشگ ءَ ئے تو ؟ سئے رند ءَ گشتی ازھارے جت یار ازھارے جت، من ءَ باور نہ بیگ ءَ ات نشتاں دل درھگ ءَ ات ، پون ءَ پچ کناں چاراں تھنا تو ئے منی دیم ءَ ، یار ازھار چشیں اشتاپی گڑا؟ من ترا وت پیسرگیں مگرب ءَ گپ کُت مزاک ءُ کوچرائی کت مئے گڈی گپ ھمیش ات پاداں بدار تو گشت من وتی پاد داشتگ انت بلے ایدگہ سھب ءَ تو ۔
ازھاز جان تو گوں وتی اشتاپی ئیں روگ ءَ انچیں دردے مئے دل ءِ سر ءَ ایر کُت کہ بیدے تو درمان نہ بیت دل تاھیر ءُ آرام نہ گیپت، تئی بچکنداں چو سھب ءِ درپشوکیں بام ءِ وڑ ءَ تاھیر بکش اتگ اے ھم چہ مارا پُلگ بوت انت ، تئی نرمُکیں توار کہ مدام مارا سکینے داتگ چہ مارا گستا کنگ بیت ،بلے تئی پگر تاں جھان ھست انت مان ایت ، تو مئے دلانی تہ ءَ زندگ ئے ،مئے ھور کش اتگیں اکسانی تہ ءَ،مئے ھما وھد ءُ پاسانی تہ ءَ کہ ھور گوازینتگ انت ،ھما زمین ء٘ کہ تو پہ مدامی وتی سر ایر کتگ ءُ وش وابے-
ازھار جان ، تو زان ئے مستریں درد چی انت؟ ھمے کہ تئی گڈی دیدار نہ بوت گڈی رند ءَ ترا امبازاں زرت نہ کُت، دریگتیں اے ساھت ءَ من ھمود ءَ ساڑی بوتیناں وتی دست تئی گرانھبائیں سر ءِ سر ءَ ایر کتیں تئی پیشانیگ بہ چُک اتیں ترا ھال بداتیں کہ گوں تو چینچو مھر بوتگ تئی ھست بوھگ چینچو پُر ارزشت بوتگ مئے زند ءِ تہ ءَ ، دریگتیں گڈی رند ءَ ترا امبازاں بہ زرتیں ھما امباز کہ آئی ءِ تہ ءَ تئی سرجمیں مھر ، دوستی ، سنگتی پہ دائمی ھمے امباز ءِ تہ ءَ کید کُتیناں ۔۔۔ بلے پھل کن کہ گلامی ءِ داتگیں سوگاتاں ھپت دریا پُشت چگل داتگ کہ تئی گُڈی امباز ءُ دیدار نہ بوت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ابداللہ لتیپ
Previous article
ھاں ماشٹر تو اتکے ھاں – گلام جان
Next article
روکپتی بلوچستان ءَ جتاجتائیں جاھاں پنچ مردم بیگواہ، یکے یل بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ھاں ماشٹر تو اتکے ھاں – گلام جان
By
admin1
September 12, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ھاں ماشٹر تو اتکے ھاں
نبشتہ کار: گلام جان
دی بلوچستان پوسٹ
اے دنیا یک بے باوریں جاھے کہ اِد ءَ ھچ چیز ءِ سر ءَ باور کنگ نہ بیت ءُ اے گپ من ازھار جان ءِ اے دُنیا ءَ چہ روگ ءَ پد شرتِر سرپد بیت آں، من ءَ چِنچو گپ ھست کہ گوں ترا کنَگی ءِ اِت اَنت بلے من نزانت کہ ازھار جان تو مارا چہ انچو جلدی جتا بہ ئے،نی من ھیراناں کہ اے گپاں گوں کئے ءَ بکناں،من ءَ ترا ھمے گوشگی اَت کہ جان تو چنچو مھروانیں انسانے ءِ ات ئے کہ دائم ءَ منی واست ءَ چو مھکمیں کلات ءَ اوشتاتگ ات ئے۔روچ بہ بیت اگاں شپ تو من ءَ بس ھمے گُشت کمے سبر کن تئی کار بیت من ءَ کتاب لازم اَت تو گشت منی کرا ھستیں من وت ترا دیان ئے، من ءَ وھدے کمک لازم بیتگ تو گوشتگ من وت ترا کمک کناں بلے ھئیر زاناں کسمت ءَ مئیگ ءُ تئی ھمراھی ھمینچو لکتگ اَت۔
اے دانکاں کہ من پہ تو نبشتہ کنگ ءَ آں اے ساھت ءَ من ءَ ھاٹیگ مان نیست کے تو چہ من سِست ءُ دیر ءُ جتا بیت ئے۔ تو یک باسمائیں انسان ءِ ات ئے کہ ترا دائم ءَ وتی راج گم پِر اَت،تو دائم ءَ ھمے پگر کُت کہ اے راج چون دیم ءَ بروت ءُ وتی اے بزَگی ،شُد ءُ درتہ پُچی اے ھلاس کنگ ءِ جھد ءَ بہ کنت من ءَ یات انت کہ تو گشتگ اَت کہ مارا اے راج ،کوم سرپدی دئیگی اِنت بلے اے زالماں ترا موہ ندات ۔
ترا اے سرزمین سک دوست اَت پمیشکا تو دائم ءَ تر اِت ئے ءُ اے زمین ءِ کوھانی،آپ ءُ چمگانی ،روزرد روچ برکت بیئگ ءِ اکس کشت اِت اَنت ءُ مارا ایشی ءِ زیبائی پیشداشت انت، ترا وتی سر ڈگار سک دوست اَت پمیشکا گوستگیں آدینگ ءِ روچ ءَ من،اِرپان ءُ تو گوں وتی سنگتاں در کپتیں دیم پہ نھنگ ءَ ءُ تو نبشتہ کتگ اَت کہ:
” بید ءِ زمین ءَ ھست چی”
“بید ءِ زمین ءَ ھچ مبات”
بلے آ روچی کہ تو وتی اے کسانیں بالاد ءُ نزوریں جان ءَ دژمن ءِ اے تیر جاگہ دات انت ءُ پد ءَ ھمے زمین ءِ میار بیت ئے ءُ وے زمین ءَ ترا گوں وتی امبازاں زرت، ازھار جان نی تو اد ءَ نہ ئے نی من ءَ کَے گوش ایت کہ ھاں ماشٹر تو اتکے ھاں دنیگا وھد ھستیں ءُ تو مھلہ چُٹّی کتگ اتکگے بازار ءَ ،ترا اے کوم ءِ چُک وانینگی اَنت۔
آ روچ کہ تئی تیر سپتگیں جان من دیست منی ھوش چہ سرا شت ءُ من اپسوز وارت کہ من ھچ کت نہ کت پہ تئی واستا من ءَ ھما اپسوز اِنت کہ من ءَ آرام ءَ نئیل ایت،من ءَ ھمے اَپسوز نئیل ایت کہ تو مئے شوکیں اکس وتی گوانکو ءِ سر ءَ کش اِت انت ءُ پد ءَ مارا ندات انت ما جاک کُت کہ مئے اکساں مارا وت ءَ بدے بلے تو دائم ءَ مارا کُنّت کت ءُ گُشت کہ وھدے شما چہ دنیا ءَ روئے منی گور ءَ شمئے اکس ایر انت پد ءَ من وتی وٹساپ اسٹیٹس ءَ ایر کنان ئے بلے من اے پگر نہ کت کہ تو مارا چو یل ءَ دئے روئے ءُ مارا گمانی کور چات ءَ دور دئے نی بے تئیگ ءَ اے بازار اے دکان اے جاگہ ءُ دیار گش ئے ورگ ءَ سر گپتگ اَنت۔
“پشت کپتگ تُشے زندگی انگت تو پدا بیا ”
“وابانی پد ءُ پیش سپر آگہ اِنت انگت گیمرتگاں سنگت”
ازھار جان تو پد ءَ بیا کہ بے ترا ما تئی سجوئیں دوست پُرشتگ انت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
گلام جان
Previous article
بلوچستان : ڈیتھ اسکواڈ، پوج ءُ راش سر کنوکانی سر ءَ اُرش، بلوچ سلاہ بنداں زمہ واری من اتگ انت
Next article
گڈی امباز(وھدے زندگی ءَ ترا چہ مارا پُل ات) ابداللہ لتیپ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
نُگرہ بالاد- نادیہ بلوچ
By
admin1
September 11, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
‏نُگرہ بالاد
نبشتہ کار: نادیہ بلوچ
دی بلوچستان پوسٹ
من لائبریری ءَ درامدانی نیام ءَ نندوک اِتاں، ناں منی گُھار ءِ ناں منی سیاد ءُ وارسے ھست اَت چُشیں جنکے ھم نیست اَت کہ من گوں آئی ءَ ھمتران بہ باں درامدانی نیام ءَ من چو شیتان ءَ تھنا وتی کُرسی ءِ سر ءَ نندوک اَتاں مکسود جافری ءِ انگریزی شئیراں گوں وتی ھیالاں تاکانی سر ءَ درشانگ ءَ اِتاں اناگتی من وتی گوانکو چِست کُت کسے ءَ من آں ازِھار ءِ بچکندگیں اکسے دیم داتگ اَت ءُ نبشتگ اَت” تو سھیگ ئے ؟ من وت ءَ وت چمّ سورے دات کہ چُش چے بیتگ کہ منی سھیگ بوگ المّی اِنت، منی چم اِسٹیٹساں کپتاں کہ ازھار ءِ اکس اَت ءُ نبشتگ اَت کہ “بھشت تئی ھنکین بات” اے سھت لبزانی تہ ءَ درشانگ نہ بیت- منی دستاں من آں اِنچو ھم ھمراداری نہ کُت کہ من یکّے جُست بِگراں کہ چی بیتگ من تھنا question mark ءِ دیم دات ” سُھبی ده بجا وتی دُکان ءَ جَنگ بیتگ آئی ءَ پسّو دات اِشی ءَ چہ پد منی پادانی چیر ءَ زمین ءَ من آں دروہ اِت منی اوشتگ ءِ capacity چہ من پچ ءِ گِپت منی چمّانی دیم ءَ سیاهی ءَ مانشان ات من نزانت اے بے تواریں لائبریری ءَ کے ءَ ھال بدیاں کہ مئے نُگرہ بالادیں دوستے اَچ ما پُلگ بیتگ ،وتی دُکان ءَ بے تواری ءَ جَنگ بیتگ چہ مئے ءُ شُمئے بے تواری ءَ جَنگ بیتگ-
من لوٹ اِت کہ دُرستاں ھال بِدیاں کہ مھاز ءِ مھروانیں دوست چہ مھاز ءَ ابدمانی پُلگ بیت ، مھاز ءِ تھنائی ءَ نوکیں بوگے پِر کنگ بیت بلے ھرکس وت ءَ دلگوش اَت ھرکسے ءِ چمّ بائیو ءَ سکّ اَتاں کہ mdcat چکّاس نزیک اَت اے بہ سُدّاں کے ھال بہ دنت کہ ھما اِیشانی کُشوک اِنت آ اِشاں ڈاکٹری سیٹ چوں دنت بلے بہ سمائی ءَ دگہ بُن پِر نیست اگاں کسے بے سما بوگ لوٹ اِیت گُڑا گیشتر بے سما بہ بات-
من گوں تھاریں چمّاں زوت لائبریری ءَ در اَتکاں دُرستانی ٹیلگ من آں گُناھگاری ءِ پئیم ءَ سکّ اَت انت من گوں ارسیگیں چمّاں وت ءَ کوٹے ءَ سر کُت کہ بلکیں اود ءَ کسے آگاہ بہ بیت ءُ من ھالے بدیانی کہ شُما سھیگ ئے کہ مھاز مرچی دوبر چورو کنگ بیتگ مھاز ءِ ارواه چہ مھاز ءَ پُلگ بیتگ بلے کس نیست اَت درست بے تواری ءَ واب اَت انت کس آگاہ نہ اَت کہ من بگل گیر بہ کُتیں گوں ارسیگیں چمّاں ھال بِداتیں کہ مند ءَ آس کپتگ کودِکیں پریشتگے کُشگ بیتگ من گُشت دریگتیں من ھم واب بہ بیتیناں اے ھال ءَ زند بر سھیگ مہ بیتیناں۔
من کوٹے ءِ دپ ءَ ڈنّ ءَ نِشت آں وت تسّل ءَ دات کہ اے دروگے ، من پد ءَ وتی گوانکو دست جت پد ونت بھشت تئی ھنکین بات اگاں اِزھار مُپت گُناه ءَ جَنگ بیتگ گُڑا شھید بیتگ ، ءُ شھید ءِ ھنکین وت بھشت اِنت. اِزھار یک توسیپ کنوکیں کارستے بیتگ درستاں چہ گیش آئی ءَ ھُدا ءِ ابرمے توسیپ کُتگ ،کوه ءُ کپوتانی توسیپ لبنان ءُ بلوچ آباد ءِ ویرانگیں دمکانی توسیپ منھاج ءِ توار ءُ دِرتہ پُچّیں بلوچانی اوپار ءِ توسیپ آئی ءَ وتی کِمراہ ءِ چمّاں مارا مند ئے بازیں ندارگ ءِ پیشداشت‌ ، مند ءِ کوه ھم اِزھار ءَ گیر کاراں کہ اِزھار ءَ سے روچیں کوھاں نہ شُتگ گوں بیل ءُ ھمبلاں چاه ءِ اڑ نہ داتگ سوتے گوش نہ داشتگ سنگتانی مسکرائی ءَ ٹھک نہ داتگ کوھانی ڈوک ءُ ڈلّ الّم تئی ھون ریچی ءَ چیھانٹ جن اَنت آ المّ تئی مرگ ءَ موتک کار اَنت۔
اِزھار تو باسما مہ بوتین ئے شرتِر اَت ،تو کتاب مہ ونتیں شر تِر اَت ،تو بلوچے مہ بوتین ئے شر تِر اَت ازھار اگاں تو بلوچے مہ بوتین ئے گُڑا چو زوت جھان ءِ زیبائی یل کُتگ اَت انت؟ ازھار اگاں تو زانتگ اَت کہ من جَنگ باں گُڑا مارا کرّ ءُ کور بہ کُتیں کہ ما ترا مہ دیستیں ءُ تئی مرگ ءِ ھال مہ اِش کُتیں بلے تو زالمانی پئیما وتی سنگت دروہ اِت انت ءُ تھنا یل کُتاں –
یار اِزھار گُڈی جُست” بلوچے جان اَنچو بے نیاد اِنت کہ ھر کُجا تیرانی آماچ بہ بیت تاں ھِچ نہ بیت؟
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
نادیہ بلوچ
Previous article
تیر سپتگیں جون- امن بلوچ
Next article
زاھدان ءُ سراوان ءَ جتاجتائیں وئیلاں سے مردم بیگواہ کنگ بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
تیر سپتگیں جون- امن بلوچ
By
admin1
September 11, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
تیر سپتگیں جون
نبشتہ کار: امن بلوچ
دی بلوچستان پوسٹ
نبشتہ کارے نہ آں نزانتگ کسہ کجا بندات بیت چوں بندات بیت نزانتگ کجام بے وسی ءُ بزگی ءِ نبشتہ کنگ ءَ ند ءَ رِیسّیاناں بکناں کجام مات ءِ چیھانٹاں لبز بدیاں کجام گوھار ءِ روکیں جبین ءِ اُپارگاں بہ نزاراں ھچ نزانتگ ھچ سما نہ بوتگ ھمے ایردستیں چاگرد ءِ ایردستی ءِ سان ءِ گپتگیں مھلوک ءِ لڑ ءَ ھواریں بے نامیں سائی ءِ واھنداں ھمے پھم اتگ ھر وڑ ءَ بہ ئے بس شپ روچ کنگی ءُ روچ شپ کنگی انت دگہ ھچ کنگی نہ انت ھچ گشگی نہ انت ھچ پھمگی نہ انت – بلے لٹ ھما وھد ءَ توار کنت کہ وتی سر ءَ لگ ایت سما بیت چنچو بے وس بہ ئے چنچو لاچار بہ ئے جھان ءِ ھر تک ءَ بیزاری ءُ بے وسی ءَ ابید ھچ نہ مان ایت ھمے ساہ کہ زندگ بوھگ ءَ زیرگی انت ھمے اندر ءَ بدیں بوہ کنت بس ھمے گش ئے اے بدیں بوہ در بَیت ءُ پدا ھچبر مَیت انت-
من ءَ ھمے بے وسی ءِ سما ھمے وھد ءَ بیت کہ رسانکدر ءَ ھال چمان کپت (نامعلوم مسلح افراد کی فائرنگ سے اظہار ولد ملا مجیب زخمی)-
من ابکہ بیتاں باور بوھگ ءَ نہ ات جیڑ ات دروگے ازھار ءَ چی کتگ کہ کسے بیت انت ازھار ءَ تیر باراں بہ کنت ھمے بے وسی ءُ بے کراری ءَ من ءَ سر سر جنگ پرمات داں ھال رس ات ازھار نمیران بیتگ چماں چہ ارس پٹگ ءَ لگ ات انت ھچ کسہ باور بیگ ءَ نہ ات. باور بوھگ نہ ات کہ ازھار نمیران بیتگ ازھار ءَ مارا یل کتگ نوں دوبر ھچبر گوں ما ھم نیاد نہ بیت ھمے جیڑگ ءُ ھمے بے وسیانی میان ءَ اکس دیم ءَ کپت انت. پُل گونگیں ازھار ءِ تیر سپتگیں جون انت گوں ھوناں ششتگ – تھنا تیر سپتگیں جونے نہ ات بے ساھیں کُنٹ نہ ات کہ ارواہ ءَ بال کتگ ات بلکیں پہ ما ھما بزگی ھما بے وسی ھما بے کراری ھما کوھیں گم ات چد ءُ پیسر نہ پھم اتگ پہ وت ءَ نہ دیستگ ات – تھنا ازھار ءِ تیر سپتگیں تاسپیں بالاد نہ ات بلکیں مئے جھان ات ھچ مئے دست ءَ سستگ ات دارگ نہ بوت-
منی سالونک ازھار جان مارا ھچ گمان نہ ات تو چو اشتاپ کن ئے سالونک بوھگ ءَ. بلے تو مدام گوں ما ھال کت گپ گپ ءِ سرا تو گشت باریں ما کدی سالونک بہ ایں من مدام درائینت ازھار جان وھد ھست انگت ءَ مئے سالونکے ءِ وھد نہ انت-
ازھار جان من نزانت پہ تئی سالونکی ءَ ھانی ایں گلزمین سمبھ اتگ گوں تئی ھونانی وشبوھاں وت ءَ سمبھین ایت بانور بیت سالونک ءَ امبازاں زیر ایت منی ارواہ ازھار جان راستی ایش زند کسے پہ کس ءَ نہ اوشت ایت ھرکس امروز ءِ جلیں روچاں سرجم کنت – بلے تئی جتائی ءِ گرانیں بار مئے لگوریں زند ءِ کوپگاں زرت بوھگ ءَ نہ انت ھردے جیڑیں تو نمیران بوتگ ئے باور کن، باور نہ بیت ک تو نیست ئے-
من ھمے ودارایاں کدی بیا آں ملک ءُ تو من ءَ گند ئے بچکند ئے ءُ گش ئے ھال کن پُل کدی اتکگ ئے گڈی ءَ الم گش ئے گڑا آدینگ ءِ روچ ءَ تیار بو رویں پکنک ءَ دگہ روچاں تو زان ئے من دکان ءَ گٹاں-
ازھار جان یار مارا کئے نوں پکنکاں بارت کئے مارا آدینگ ودار ءَ نادین ایت ، ازھاز جان بیگاہ ءَ کئے مارا کوہ ءَ بارت شیرچاہ جوڑ کنت دات-
ازھار جان یار اے درستیں ارمان گوں تئی تیر سپتگیں، ھوناں گوں ششتگیں بالاد ءِ ھوری ءَ زمین ءِ میار بیت انت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
امن بلوچ
Previous article
بلوچستان ءَ جتاجتائیں دمگاں پنچ مردم بیگواہ ءُ اسلام آباد ءُ کراچی ءَ کھولانی نندانک برجاہ ءَ اِنت
Next article
نُگرہ بالاد- نادیہ بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
یکبرے پد ءَ بچکند-مھمد الی
By
admin1
September 10, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
یکبرے پد ءَ بچکند
نبشتہ کار: مھمد الی
دی بلوچستان پوسٹ
مھروانیں! ازھار اے ساھت ءَ کہ من پہ ترا نبشتہ کنگ ءَ آں منی لبز منی ھمراہ نہ انت منی لبز تئی لنٹانی سر ءِ بچکندگ انت بلے ھمے بچکند اے ساھت ءَ نہ سگگوکیں گم ءُ تورشتانی ھما گرانیں بارانی دروشم ءَ جبین ءِ رگ رگ ءَ ھوار کپتگ انت اندر ءَ بے کراری یے رُستگ ما گوں وت ءَ نہ ایں مئے جیڑگانی تہ ءَ بس تو ءُ پشکپتگیں یات انت راجی گلامی ءُ مئے بے سمائی ءَ ترا اَچ ماں سست ءُ نمیران کت تئی ھاموشی ءَ چونیں کارے کت مئے پگر، سسا بے ھاٹیگ بوت انت چش اناگھی تو تیرباراں کنگ بیتے تو وتی لاگریں بالاد ءَ پہ شان سئے رگبار تیر اندر ءَ جاہ دات ءُ وت ءَ نمیران کت۔
ازھار مئے چاگرد ءِ کارستانی تہ ءَ یک شوکیں ءُ زیبائیں کارستے اَت ھما کارست کہ آئی ءَ چہ ھرکس دلجم اَت ھستیں وھد ءِ تہ ءَ ازھار ءِ رنگیں کارست ءِ پولگ گران انت۔ ھمے وڑ ءَ ازھار ءَ ھر چیز پھم ات زمین ءِ گلامی راج ءِ بزگی لنگڑی ھمے سوب ات کہ رستراں ازھار نمیران کت، اَردیں من گوں ازھار ءَ ڈیک وارتگ گڑا کندگ مزاک مسکرا ھبر ھال کتگ ءُ برے ما مھاز ءُ برے گلام جان کلاگ بستگ انت ءُ کند اِتگ۔
ازھار اے ساھت ءَ تو چی جیڑگ ءَ بیتگ ئے وھدے لگوریں رستر ءِ داشتگیں چانوگراں توپگ تئی سینگ ءَ سک داتگ، تو بچکندگ ءَ بیتگ ئے نا؟ ھو من زاناں من دلجماں کہ تو پہ بچکند مَرگ امباز اِتگ ھمے ساھت ءَ کہ مھاز تئی گِردیں پیشانی ءَ چکگ ءَ انت اے ساھت ءَ تئی بچکند مھکم انت، ازھار، تو مرگ پہ مڑاھے امباز ات-
مھروان! من ءَ پہ تو زھیر بوھگ ءَ انت اے ساھت ءَ من وتی ھیالاں ھمے باور کنائینگایاں کہ تو نیست ئے،بلے باور بوھگ ءَ نہ انت منی نز ءَ تو ھست ئے مئے دیوان انت تئی کندگ ءُ ٹھکاں دیوان سمبھینتگ ءُ من ءَ کلاگ بندگ ءَ ئے بلے من مدام ترا کلاگ بست ءُ گشت تو باریں کدی زیبا بہ ئے تو پسو دات مھمد یار من ءَ بِل اِت من مدام پہ شما زیبا آں، بلے مھروان! ترا اچ ما سست ءُ جتا اش کت یار ازھار اَچ تو گش ئے مند نوں ورگ ءَ سر گپتگ نشت بوھگ ءَ نہ انت ھر کجا بے کراری انت ایوکی انت-
ازھار ترا یاد انت تو مدام منی انسٹاگرام ءِ نبشتگیں نکانانی سر ءَ پسو داتگ کہ اے نکان پلاں کتاب ئیگ انت تو ایر کتگ گڑا من مدام تئی پسو دیگ ءَ ابکہ بوتاں کہ اے چوں زانت؟ گڑا یک روچے روزرد ءِ وھد ءَ من اتکاں تئی دکان اءَ پہ کارے ءَ گڑا من جست کت کہ ازھار من مدام اسٹوری ایر کناں تو چوں زان ئے کہ اے پلاں کتاب ءَ پلاں آرٹیکل ءَ مان انت تئی پسو ھمیش ات اے آرٹیکل کہ تو نبشتہ کتگ گڑا اے من زی ونتگ پلاں کتاب ئیگ انت من گشت بل تو کجا ءُ کتاب کجا تو گوں دکان ءَ انچش بندوک ئے ترا ورگ ءَ وھد نہ رس ایت گڑا تئی پسہ ھمیش ات یار تو راست گش ئے من ءَ وھد نہ رس ایت بلے من ھردیں کہ کتابے دیم ءَ کنگی بیت گڑا گوربام ءِ وھد ءَ پاد کایاں ڈن ءَ تھت ءِ سر ءَ ننداں کتابے دیم ءَ کناں ھمے ساھت من ءَ سک دوست بیت اے ساھت ءَ مرگانی چِری چِری چکانی توار کتاب وانگ ءِ ھُب ءَ‌گیش کن انت ھمے وھد ءَ کتاب واناں اگاں وھد رس ایت گڑا مھاز ءِ گوم ءَ آرٹیکل یا کتاب واناں منی کتاب وانگ ءِ وھد ھمیش انت مھمد جان دگہ وھد من ءَ نیست کہ من پہ وت چیزے بہ کناں۔
مرچہ من ءَ تئی سجئیں گپ ءُ ھبر ٹھک ءُ بچکند درست یاد پیداکاں،ازھار سئی بہ بو من داں زمین میار کنگ ءَ گوں تو ھمراہ اتاں بلے منی دستاں ھاٹیگ نیست ات کہ پہ تو سئے چنک ھاک ندر بکناں من ءَ پہ ترا شات نہ بوت کہ ترا وتی دستاں گوں ھاکاں ھوار بکناں۔ بلے اگاں من بزانتیں تو پہ زمین ءَ چش شیدا بوتگ ئے پہ ھاک ءِ وشبو ءَ چُش اشتاپ کتگ گڑا من الم اے گلزمین ءِ مسکیں ھاک ءِ سئے چنک پہ تو کولیگ کتگ ات۔مھروان!من ھمے سرپد بوتاں تو ھست ئے تو مئے میان ءَ بچکندگ ءَ ئے۔ منی ایمان انت اے ساھت ءَ من اے چاریں پرشتگیں گالاں نبشتہ کنگ ءَ آں ترا نوتک ءَ امبازاں زرتگ پہ تبے وش اتک کتگ
تو گوں نوتک ءَ ھوار کُلیں شھیداں گوں ھم دیوان ءِ ڈیھ ءِ ھالاں کنان ئے من زاناں تو مئے لگوری ءِ گلہ الم ءَ کتگ انت۔ پہ گلگ گشتگ مردماں گلامی ءِ ھچ سما نیست گلامی ءِ گرم ءِ چیر ءَ کُل سچگ ءَ انت بلے سما کنگ ءَ نہ انت اے گرم اے تبد چو اشکر ءَ زمین ءِ دلبند ءَ روک انت سوب کُل گلامی انت بلے کس سما کنگ ءَ نہ انت۔
مھروان! تو گوں نوتک ءَ وتی ءُ مھاز ءِ مھر ءِ کسھاں پہ دابے آرگ ءَ بہ ئے نوتک پہ ناز ترا گوشدارگ ءَ بیت ءُ ناز کنت ازھار جان گُڈی ترا گشگ لوٹاں ترا یاد انت تو انستاگرام ءَ پوسٹ ءَ نبشتہ کتگ ات کہ:
“بید ءِ زمین ءَ ھست چی”
“بید ءِ زمین ءَ ھچ مبات”
ترا گشگ لوٹاں پہ ترا بید ءِ زمین ھچ نہ بیت پہ ترا بس زمین ھست ات ءُ تو پہ زمین ءَ وت ءَ ندر کت۔ مھروان! سئی بہ بو ترا چو اشتاپی بے انانی ءَ مارا یل کنگی نہ ات گوں تو زندگی ءِ بازیں کسہ پشت کپت انت گوں تو مارا باز چیز گندگی ات،تو مئے دیوانانی براہ بیتگ ئے کندگانی نور بیتگ ئے،مئے دیوانانی براہ چہ تو پد شتگ تئی بچکندگانی نور مسکیں ھاک ءَ وتی کتگ بس بے کراری پشت کپتگ مردم گوں وت ءَ نہ انت ھمے بے کراری برے دمکے ءَ سر ءَ کش ایت سر سر جنگ ءَ پرمائیت دیوان جاہ ءَ کُنٹگ رودینتگ سنگت نشت نہ بنت تو مارا گرانیں بارے کوپگاں دات ءُ اچ ما گِسر کپتے چو زوت ترا روگی نہ ات،گُڈی ءَ مارا پھل کن ما پہ تو ھچ کت کنگ ءَ نہ ایں ما پہ تو ھچ کت نہ کت-
“یکبرے پد ءَ بچکند تئی ھون ءِ وشبوہ ھمک میتگ ءَ شنگ اِتگ”
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھمد الی
Previous article
واشُک، چاگی ءُ تربت ءَ پوج ءِ سر ءَ اُرش، پولیس کارندہ دزگیر، شرکت بند ءُ ساچی شرکت ماندارگ بیتگ انت
Next article
کسرکند ءُ نیکشھر ءَ جتا جتائیں ویلاں دو ورنا بیگواہ کنگ بوتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اِزھار دشت ءَ سر نہ بوت- زبیر گلاب
By
admin1
September 10, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اِزھار دشت ءَ سر نہ بوت
نبشتہ کار: زبیر گلاب
دی بلوچستان پوسٹ
انسان ءِ سر ءَ مرگ وَ چونھا پَرز اِنت بنی آدم اتگک پہ مِرگ بلے ھُدا ءَ زند ترا داتگ تو اے زِند‌ ءَ چون دیم ءَ برے ءُ چون وتا پیشدارے بلے گپ پد ءَ ھما اِنت ترا مِرگی اِنت ھر وڑ بہ بئے ، بلے ھمے مَرگ لھتیں مردُم ءِ سِدگ سَک ءَ گِران اِنت انسان ءَ چَٹ پرشش ایت ءُ روت ءُ لھتیں مردُم ءِ روگ ھم مردُم ءَ باور نہ کنت بلے چون کن ایں ما ایردستیں چاگِردئے ءَ زندگی کنگ ءَ ایں گڑا‌ ھمے ایردستی منی ءُ تئی وشیاں چون سَگ ایت روچے چیزئے بارت برے براتے برے سیادے ءُ برے مھروانیں دوست ءُ سنگتے،ھمے ایردستیں چاگِرد ءَ مئے مھروان بُرت دیدگیں اِزھار جان اِزّو یار ترا یات اِنت؟ آ شپی تو گُشتگ اَت زُبیر باندا شپ ءَ پِکنِک‌ ئے کنیں سُھب ءَ بیا گُڑا چیزاں ٹھین ایں-
یارر اِزو ھمے سھب ءَ من سئوت ءِ پِر کُتگ اَت کمرہ ساپ کُت اَنت ءُ اناگہ ءَ سنگتے اتک ءُ گُشت ئے زُبیر سئوت ءَ بند کن کہ دِگہ وڑیں ھالے من گُشت اے مُلک ءَ زاناں کدی مارا وشیں ھال رس اتگ؟ بلے یار اِزّوو منی وَھم ءُ گُمان ھِچ تئی نیمگ ءَ نہ شُت پرچا بُروت پرچا بُروت تو زاناں چی کُتگ یار؟ یار من واست ءِ درآیگ ءُ تئی نیمگ ءَ آیگ ءَ اے ھال سر بُوت کہ اِزّھار ئے جَتگ! اے ھال ءَ گوں منی گُوش بند بیتاں ءُ من نہ زاناں چوں دراتکاں چہ اوتاک ءَ سنگتے ءَ من ءَ گُشت بیا منی سائیکل ءِ سر ءَ رواں، من کہ دراتک آں داں گنداں کیمپ ءِ دپ ءَ واجہ(تئی کماش) اوشتاتگ ءُ من دیم پہ کیمپ ءِ دروازگ ءَ تاں کماش ءَ من ءَ گِپت ءُ گُشت “بابا بیا نئیلگ ءَ اِنت” من گُشت واجہ ازھار چون اِنت؟ واجہ ءَ اوپار ءُ مُھکمی ءَ گوں کندگاں گُشت ” من وت نہ زاناں من وتی دُکان ءَ بُوتگاں” ھمے ساھت ءَ یکے اتک ءُ سر بُوت ءُ جُستی کُت”واجہ چی بُوتگ؟ واجہ ءَ گوں بچکنداں پسّو دات “اِزھار اِش جَتگ بزّگ ءَ را” یار اِزوو من کماش ءَ گِنداں ھیران آں یار تو کماش ءِ جِند بوتگ ئے ھما برداشت ھما اوپار ھما سَگ یارر تئی کُجام کسّہ ءَ بہ کناں؟-
یار اِزّوو تو انچیں مھروان ئے اِت ئے ھر وھد ھر وڑیں جاوراں گوں کندگاں چو کوہ ءَ مھکم اوشتاتگ ات ئے من ءَ اے ھم یاد نہ کنت کہ منی ءُ تئی سنگتی چون ءُ کُجا بِندات بوتگ ءُ من ءَ اے ھم یاد نہ کنت کہ چون ءُ چی وڑ بوتگ ، بلے مئے نیام ءَ یک انچیں مھرے ودی بوت کہ ھمک وشی ءُ گماں یکجاہ اِتیں،سُھب داں مگرب دُکان ءَ اگاں وھد رس اتگ گُڑا آدینگ ءِ روچ بوتگ کہ ما برے اوتاک ءَ نشتگیں ءُ کدی کوہ ءَ پہ چاہ ئے ءَ شُتگیں ما ءُ تو اِنچو کتاب ھم نہ ونتگ نہ کہ ترا ءَ را دِگہ شریں زانت ئے ھرچی دربرتگ چہ ھمے چاگِرد ءَ چاگِرد ءِ جاوراں بلے ھرچی ونتگ دِل ءِ گون ءَ ونتگ اے یک انچیں پگرے یے واھُند بوتگے کہ چیزانی سر ءَ تو اَنچو گپ جَتگ ما ھیران بوتگیں ءُ ھروھد چاگِرد ءِ مردُم گوں ایرتیں نِگاھے ءَ گوں چارِتگ آں ءُ گُشتگ “ ھما کار کہ ما اِش نہ کن ایں ءُ ما اِش چُکّی پھم ایں ءُ پد ءَ اے کاراں مئے ھما مردُم وت ءَ راج دوست لیک اَنت سیاسی ءُ سماجی پد ءَ مارا چہ گیشتِر ھمے مردُم اے کاراں کن اَنت یکے ایشانی گپاں بہ گِند ایت وَ کُوہ کپ کن اَنت تو گُش اے نو راج ءَ بڈّ ءَ بند اَنت بلے پد ءَ اِشانی کاراں بگندے، انسان باید وتی سُوچ ءُ وتی کِرد ءَ مزن بہ کنت بلے مئے مردُم ایش اَنت اے کُجا مار ءَ ءُ کُوم ءَ بڈّ ءَ بند اَنت اے وتی زاتی زندگی ءَ گیش نہ اَنت ھُشک ءَ بس گپ کن اَنت ” ءُ من مُدام گُشتگ تو “ناول” گِدار ے بہ لِک” ترا یات اِنت تو چی گُشتگ؟ ھو یار بلے مارا مُو نہ رَس یت گرک ایں ءُ ما ٹھک داتگ، اے کُلیں چیز یک جاہ کُتگ اَنت ءُ تو یک چیزے نبشتگ وتی انستا ءَ “پھمگی زند مارا دُرست آں کِرد مارا مرگ ءَ پد زندگ بکاں”-
اڑے اِزو ترا یات اِنت؟ مَگرب ءِ وھد ءَ یک مرد کارے اتکگ اَت ءُ سَک اشتاپ کنگ ءَ اَت کہ من ءَ بلیس(ایزی لوڈ) بہ دے 500 ءِ تو گوں موبائل ءَ وتی کار ءَ دِلگوش اِت ئے ءُ تو پنچ سد ءِ بدلاں تو شش سد دیم دات ءُ تو گُشت من 600 دیم داتگ ءُ ھمے مردکار ءَ کُوکار کُت ءُ گُشت “شُما گپ ءَ گُوش نہ دار اِت زھن گوں موبائل ءَ اِنت” ھمے نیام ءَ تو کندان ءَ گُشت “پرواہ نیست واجہ تو پنچ سد بہ دے” ھمے پرواہ نیست ئے گُشگ ءَ گوں مرد پُرشت ءُ گُشت ئے “نا من زراں پورہ دیاں”من گُشت یار اِزّوو اے چون اِنچو یار اُوپار تو گُشت “ھر وھد ءَ تئی دیم ءِ مردُم جزباتی اِنت تو ھِچ مہ گُش گوں سنگینی ءَ آئی ءَ سمجارین آ وت پُروشیت”-
یار اِزّوو! تئی ھمے بے ھَبّری ھرکسی کار ءَ گوں وت ءَ ھوار گیجگ کسے ءَ کہ ترا کارے بہ گُشتیں اگاں وس ءَ ات تئی دپ ءَ نا در نہ اتکگ، ھر وھد دست گٹ اَت دیوانگ ءَ پہ ھاک ءَ پہ وتی گُلزمین ءَ ھر وھد گوانکوں گون اَت ئے سنگتانی اکس گِپتاں ءُ مھاز ءَ مُدام گُشتگ “من شُمئے شریں اَکس کشّاں ءُ شُما یکے ھم منی اکس ءَ شر نہ کش اِت بلے یار اِزّوو تو مُدام گُشتگ “اڑے اے چیز مارا انو دوست نہ باں بلے مرگ ءَ پد کُلیں چیز شوک باں اگاں باور نہ کن ات شُما بہ مِر اِت من وت شُما را وتی وٹس ایپ ءِ اسٹیٹس ءَ کناں ھھھھ، بلے یار اِزّوو مرچی تئی جِند اسٹیس بوت ھر جاہ توے دِگہ کس ءُ تو لوٹ اِتگ اَت اَنچو بہ بیت کہ من پہ وتی زمین ءَ شھید بہ باں، تو گُشتگ اَت “من ءَ لَٹ ئے گِین مان نیست من ءَ گُڑا ھما وھد ءَ بہ جناں” ھمے وڑ بُوت نا دگہ جستے نا ھال ءُ ھَبر ے بس اِزھار توے؟ ھو ازھار من ءَ گو ھمے ھبر ءٔ تپنگ دیم گوں ترا اش کت بہ جَن بُرو!-
اڑے اِزّوو ترا یات اِنت گُڈّسر ءَ ما دشت ءَ شُت ایں ترا ناسی ئیں گُد پِر اَت سنگتے ءَ گُشت یار اِزھار وتی بڈّ ءَ چادِر ءَ پَتاہ کہ تئی گُد سک ھاک چِن اَنت ءُ ترا یاد اِنت تو چی گُشت؟ تو پہ بچکندگے گُشت “یار ما دشت ءَ اتکگ ایں ءُ پد ءَ ھاک دنز ءُ پُلک ءَ مہ امباز انت گُڑا مئے دشت ءِ آیگ ءَ چی پائدو ءُ تو ٹھک دیان ءَ دیم منی نیمگ کُت ءُ گُشت چی گُشے زُبیر؟ من گُشت راست گُشے مُلا ءِ چُک ءُ ما ٹھک دات۔
اڑے اِزّوو تو یارر نوکیں پلپٹے ءِ(موٹرسائیکل) زُرتگ اَت کہ اے نیمون ءَ کہ دسمبر ءَ ما دشت ءَ سر تانی چارگ ءَ پد ءَ رویں ءُ تو گُشتگ اَت اے رَندی کمّو داریں سجّیں دشت ءَ گُولیں کُلیں میتگاں چاریں، ءُ من ترا ھمے کَلاگ گِپت ءُ گُشت تو بلکیں (Documentary) ءِ جوڑ کنگ ءَ دِل مانگ ءِ تو اِدا نوکی کمالان بیبگر نہ بہ ئے ءُ کدیر ترا اِنچو روچ ءِ مُوکل نہ دنت تو زھم جَتگ تو ھمدا دُکان بہ نند دشت وت تئی چارگ ءَ کیت تو مہ رو ءُ آ دیم ءَ سر زئی آں گُشتگ اَت کہ الّم بیا اِت دسمبر دیر اِنت اَنو بیا اِت بلے تو گُشت اَنو نَبی دست بنداں ما انو کراچی ،شال ءُ کاران ءَ بوتگاں دُکان ءِ ھالات گڑبڑ آں ھر چی بی دیم ءَ انشاللہ-
بلے جان تو دشت ءَ سر نہ بُوت ئے ءُ تئی یکیں واھشت ھم اِشکند بُوت بلے یار اِزّوو ترا چہ پد مئے ھَلک ءَ انچیں ابیتکی یے مانشان اتگ کہ کسّہ نہ بیت ءُ دُرستاں چہ گیش مئے اوتاک ھمے کہ تو اَتکگ ءُ گُشتگ “اڑے زُبیر ھال کن باریں پاوربیک (Powerback) ءَ چارج مان من ءَ کمّو زر جَنگی اِنت” من مُدام گُشتگ مُلا ءِ چُک بس ایں یار تو اوتاک ءَ ھم شری سر ءَ نہ نندے بس “نیٹ ءُ نیٹ” اِنچو (reels) ءِ چارگ تو گوں بچکنداں گُشتگ “اِنّاں اڑے من ءَ زر دیم دیگی اِنت بچار وڑے بہ کن پاور بیک ءَ یا کہ لیپ ٹوپ ءَ ٹئین ات یار چی کنیں زُبیر ما گُلامیں کُومے ما اگاں کار مہ کن ایں شُدکُش ایت” یار اِزّوو من ءَ دست ھمراھی کنگ ءَ نہ اَنت پہ تو من ھچ نبشتہ کُت کنگ ءَ نہ آں مھروان تو گُڈسر ءَ من ءَ باز رند ءَ اے ھَبّر گُشت زُبیر ھاجی نزیر ء چُک” تو گُشت زُبیر تئی پِت ءَ بُگش ھَجے بہ کن ترا اے نام سَک لَگِ اتگ گوں ءُ تو اَنچو کند اِت سَک باز” ازّو نو من ءَ کئے گُش ایت ھاجی نزیر ءِ چُک ترا لوکل ھست؟ ءُ اوتاک ءَ ھرکس ءَ تو گُشتگ “بیٹا تئی نام کئے اِنت ترا لوکل ھست؟ اِزّو جان نمیران ئے جان- “گیر کارا‌ں ترا گوں بچکنداں”-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
زبیر گلاب
Previous article
بلوچ ورنایانی کوش ءُ مئے زمہ واری – اُزمان ھمل
Next article
واشُک، چاگی ءُ تربت ءَ پوج ءِ سر ءَ اُرش، پولیس کارندہ دزگیر، شرکت بند ءُ ساچی شرکت ماندارگ بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچ ورنایانی کوش ءُ مئے زمہ واری – اُزمان ھمل
By
admin1
September 10, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچ ورنایانی کوش ءُ مئے زمہ واری
نبشتہ کار: اُزمان‌ ھمل
دی بلوچستان پوسٹ
چہ پاکستان ءِ نیمگ ءَ بلوچ کُش پالیسی نوک ٹھینتگیں پالیسی یے نہ انت. ھما روچ ءَ کہ پاکستان ءَ وتی زوراکی ءِ پنجگاں گوں پُرگنجیں زمین کہ وتی ایر دست کتگ چہ ھما روچاں پُرگنجیں زمین ءِ اوبادگانی چُکچینی برجاہ انت اے میان ءَ پاکستان ءَ وتی بلوچ کُش پالیسی بزاں کار رھبندانی چھر ءُ دروشم مٹ کتگ انت مدام گوں وتی نوک ساز اِتگیں پندلاں دیم ءَ اتکگ ءُ وتی ھما روشت ءِ جند برجاہ داشتگ. اے میان ءَ بلوچستان‌ ءِ تہ ءَ چشیں میتگ ءُ بازار یا چشیں کھولے پش نہ کپتگ کہ آ پاکستان ءِ زوراکیانی آماچ نہ بیتگ ، میتگا‌نی میتگ ماندارگ بیتگ انت چہ جند ءِ بُن‌ پیروکی ھلک ءُ ھنکیناں چہ مھلوک لڈّینگ بیتگ انت، روزیگی (معاشی)راہ ءُ در بند کنگ بیتگ انت ماتانی تاسُکیں بچ چمانی دیم‌ ءَ کُشگ بیتگ انت ، چِست کنگ بیتگ انت پد ءَ آیانی داگ داتگیں ءُ ڈریل کتگیں جون‌ دور دیگ بیتگ اَنت. ایشاں ابید زورانسری گار ءُ بیگواھی ءِ یک نہ کُٹوکیں دْرچے بنا کنگ بیتگ کہ روچ ءِ مروچی گوں تُرندی ءٔ برجاہ انت ھمک چشیں روچے نیست کہ بلوچ ورناہ زورانسری گار ءُ بیگواہ کنگ نہ بنت ھزارانی کچ ءَ بلوچ ھمے زورانسری گار ءُ بیگواھی ءِ کھرانی دیمپان انت کہ آیانی تہ ءَ بلوچ نودربر ءُ لس پوریاگر ءَ بگر تاں بلوچ ءِ گِراں لجیں مات ءُ گھاراں بیا پاکستان ءِ تھار ءُ جدیمگیں کوٹیا‌نی دیمپان انت ءُ آزار سگگ ءَ انت کہ پاکستان آیانی بیگواھی ءِ منگ ءَ جاڑیگ نہ انت-
مروچی کہ ما گندگ ءَ ایں چہ پاکستان‌ ءِ نیمگ ءَ بلوچ کُش پالیسی ءِ تہ ءَ گیشی آرگ بیتگ اے پالیسیانی تہ ءَ پاکستان‌ جتا جتائیں کار رھبندانی سر ءَ کار کنگ‌ ءَ انت، چش کہ دروگیں میڑ ءِ‌ نام ءِ سر ءَ زوربیگواھیں بلوچ ورنایانی شھید کنگ، کُشندہ ٹولیانی دست ءَ باسمائیں بلوچ پُسگانی نشانگ کنگ ھوار انت.
”بانک کریمہ وتی نبشتانک ءِ تہ ءَ گش ایت کہ “ھردیں زورگیر ،لُٹ ءُ پل کنوکیں تبک ءُ تاکتانی ھستانکی (وجود) ترس آماچ بنت گڑا آ سَربتگی ءِ دنیا ءَ سر کش اَنت ” مروچی پاکستان ءِ بلوچ کُش پالیسی ءِ روشت ءِ تہ ءَ ترندی ھمے چیز ءَ پدر کنت کہ پاکستان چہ بلوچ ءِ باسمائیں ورنایاں ترس آماچ ءُ سربتگ انت چاگرد ءِ ھمک ھما باسمائیں مردماں وتی بلوچ کُش پالیسی ءِ نشانگ کنگ‌ ءَ انت کہ آ یک شریں پگر ءُ سماہ (شعور) یے داریت گوستگیں روچاں چہ مند ءُ گومازی ءَ یکیں روچ ءَ چہ پاکستان ءِ داشتگیں کُشندہ ٹولی(ڈیتھ اسکواڈ) ءِ دست‌ ءَ سئے بلوچ پُسگانی گوں بے دردی ءَ شھید کنگ پہ بلوچ راج ءُ بلوچ چاگرد ءَ سک ءَ پدردیں گپ ئے اگاں ھمے وڑ بلوچ مھلوک ءَ وتی چاگرد ءِ‌ تہ ءَ سھرا بیتگیں ھمک روچی زوراکیانی ھلاپ ءَ پاد نہ یتک ءُ گھگیری نہ کت پہ ترس چم نَز کت انت ءُ بے تواری ءَ گوں نِشت وتی باریگ ءِ ودار کت چہ پاکستان ءِ نیمگ ءَ مئے چاگرد ءِ سر ءَ مُشگ بیتگیں بے زمیر ءُ کم زرپیں مردم کہ پاکستان ءَ پہ بلوچ چکچینی ءَ واک داتگ انت آیانی ھلاپ ءَ گوں یکجاھی ءَ توار چست نہ کت گڑا پہ جزم بزان اِت کہ مئے چاگرد ءُ مئے ھستانک ءَ پہ گار بوگ‌ ءَ کس داشت نہ کنت-
“جہ بہ جن بے ساری ءِ بے زانتی ءَ شھمات کن”
“کہ تئی بیگواھی ءِ سامان سرجم بیتگ انت
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ازمان ھمل
Previous article
بلوچستان ءَ زورانسری آوار جنی ءِ درچ برجاہ، کراچی ءُ اسلام آباد ءَ کھولانی نندانک ھم برجاہ
Next article
اِزھار دشت ءَ سر نہ بوت- زبیر گلاب
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اکسے ءِ چیھال- امران رستم
By
admin1
September 9, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اکسے ءِ چیھال
نبشتہ کار: امران رستم
دی بلوچستان پوسٹ
مرگ وَ ابرم ءِ یک انچیں راستی یے کہ آ الّم یک روچی کیت بلے لھتے انچیں کارست ھست اَنت، آ پہ زمین شیدا اَنت، ازھار جان تو ھم پہ زمین شیدا اِت ئے ترا کوہ ءُ کوچگانی گردگ ءُ گلزمین ءِ زیبائیں ندراگانی تامر کشی ءِ سک شوک اَت ترا گوں وتی سرمگیں گلزمین ءَ بے کساس مھر ات ءُ تو مدام ابرم ءِ زیبائیں ندارگانی تامُر جوڑ کت ءُ شنگ کت انت۔ ازھار یک ھاموشیں ارواھے اَت وھدے سنگتانی دیوان ءَ آئی ءَ جست کنگ بیت، کہ تو چونیں مرگے لوٹ ئے؟ گڑا ازھار ءَ مدام ٹھک دات ءُ ھمے پسو ئِے دات کہ من بس وپتگیں واب ءَ مِرگ نہ لوٹاں ھُدا من ءَ شھیدی مرگی بِہ دنت من نمیران بیگ لوٹاں من پہ وتی زمین ءَ ندر بیگ لوٹ آں۔
اے بے تواریں اکس اے گُنگیں اکس ھاموش اِنت گپ وَ نہ کنت بلے اے اکس ءَ زبان رودینتگ اکس وتی تہ ءَ یک ٹوھیں چیھالے، اے اکس ھمینچو چیھانٹ جنَگ ءَ اِنت گش ئے تئی ھمبلیں مھاز جان ھچ ساڑی نہ اِنت تئی یلو دیگ ءَ پد ھما مھاز جان کہ شپ داں روچ چو ساھگ ءَ شما یکے دومی ءِ ھمراہ بیتگ ات، منی سر ءَ شما وتی مسکراھیں اکس ءُ تامر روان داتگ انت بلے دیدگیں ازھار جان من نہ زانت تئی گڈّی اکس مھاز ءِ گوما چو چیھال جنان ءُ پہ من ءَ سر بیت ءُ اے اکس ءَ گوں گندگ ءَ من ءَ انچو کُھتیگ کت گش ئے آزمان منی سر ءَ کپت بلے ھمبل! تو نمیران ئے۔
ما یک انچیں چاگردے ءَ زندگیں کہ چُشیں روچی ھم نئیت کہ اے چاگرد ءَ گوں وت یک بدیں ھالے گوں مہ بیت گار ءُ بیگواھی ءِ تیر سپتگیں جون ،ھر کجا زوراک ءِ زوراکی ءِ دیمپان اَنت ءُ ھر کُجا بے میاریں بلوچے ءِ جون ماں دگانی سر ءَ کپتگ ھمک روچ یک نوکیں ویلے دیم ءَ کیت بلے اے گِلھاں گوں کے ءَ بہ کن آں۔؟ اے درست ایردستی ءِ داتگیں سوگات انت کہ ایردستی ترا ھر وشیاں چہ زبھر کنت انسان ءِ ھر شر ءُ شوکیں چیز ءَ یا ھما دوست ءُ سنگت کہ درستاں چہ گیش ترا دوست بیت ایردستی آیاں چہ ترا پُل ایت ءُ گار کنت ھروچ تئی ٹپاں کُدین ایت نوک ءُ تاجگ کنت۔۔ ازھار ھما مھروانیں ھمبل ءُ سنگتاں چہ یکے اَت کہ ایردستی ءَ چہ مارا سست ءُ جِتا کت۔
بلے ھچ گُمان نیست اَت کہ اے سھب ءَ من واب باں گوانگو توار کنت ءُ چم پچ بنت تئی شہید بیگ ءِ ھال پہ من ءَ سر بیت ءُ ما بے مراد بہ ایں من ءَ ھچ بیسہ نہ بیت کہ تو مجتی چہ مارا سست ءُ جِتا بیتگ ئے گش ئے انگت تو منی دیم ءَ گردگ ءُ من ءَ توار پِر جنگ ءَ ئے لالا! کدی کائے۔؟ بیا ناں—
من ، تو ءُ مھاز پہ نوکیں سپرے ءَ در کپ ایں ما تئی ودار ءَ ایں۔ اڑے ھمبل! منی دیدگیں ازھار جان اے ودارانی ساھت نی آسر بیت من سک دیر کُت ءُ تو سک اشتاپ کُت نی ما ھچبر پہ سپر ءَ در نہ کپ ایں نزاناں نی بید ء ترا کے مئے پکنک ءِ کار ءُ چلوپگاں ٹھین ایت نو کس نیست نی ھر کجا ویرانی اِنت،ابیتکی اِنت، مئے ٹولی تئی روگ ءَ پد چٹ پرشتگ ما یکے دومی ءَ تسلھےھم دات نہ کن ایں تئی روگ ءَ انچو بے وس کتگ کہ تئی گُڈی دیدار ھم مئے نسیب ءَ نہ بیت۔ ھمبل! تئی رتکگیں ھون یک وشیں بانداتے ءِ مانزمان اَنت۔
وہ جو تاریک راہوں میں مارے گئے۔
آگھی کے لئے
زندگی کے لئے
روشنی کے لئے
(عطا شاد )
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت- 
Tags
امران رستم
Previous article
سرباز ءُ زابل ءَ ایرانی لشکر ءِ دست ءَ دو برات بیگواہ
Next article
گزہ ءَ اسرائیل ءِ بمبگواری برجاہ انت، ھماس ءِ اُرش ءَ اسرائیل ءِ دَہ کارندہ بیران
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زھیرانی لَمب ءَ کاگدے – سعود ناز
By
admin1
September 9, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زھیرانی لَمب ءَ کاگدے
نبشتہ کار: سعودناز
دی بلوچستان پوسٹ
دروت ارواہ ایمن بات ئے! ھَمنکس ھاٹیگ پش کپتگ کہ کاگدے نبشتہ کُت کناں، زوراکیانی جمبراں یکشل ءَ شنزان کُتگ ءُ اِشی ءِ ھمک ترمپ ءَ پہ ما ھیر گون نیست بلے پد ءَ ھم دگہ ھیر ءُ مھر اِنت۔ نوکی ترا ھال دیگی اَت کہ اجبیں ھیالے آتکگ ءُ من وھد وھد ءِ سر ءَ بلکیں ھردماں ترا گیر کاراں گڑا ھمیش اِنت۔
پمیشکا بسمل ءَ گُشتگ:
“زھیر داگ زیمر اَنت”
“ھیال جنگل ءَ مِر اَنت”
برے برے انچو سما بیت وھد پہ ما اوشتوکیں دیوالے کہ یک پیم ءَ اوشتاتگ ءُ برے برے انچیں شھمات ءَ جنت کہ شرتگ ءُ سیاھگواتے ھمے دیوال ءَ سرجمی ءَ کرو جیت انچش کہ پہ ما وشیانی ساھت ءِ کروتکگ اَنت ۔
وتی ھلک ءُ میتگانی توک ءَ درآمدی ءِ ساھگ ءَ زندگی کنگ ھرچیز ءَ ولگوج کنت بلے بے مِھری اِشی ءَ چون کن ئے؟ اِٹ اَڑے بیگھانی زیمر بکشوکیں ھمراہ نوں وَ تئی توار اوں پہ ما ھمے ملوریانی کش ءُ کِراں ساہ کَشّگ ءَ اِنت وتیگانی توک ءَ زندگی کنگ ءِ واھشت کجام مردم ءَ نیست اِنت بلے گپ پد ءَ ھما اِنت ما ءُ تو بلوچستان ءَ زندگی کنگ ءَ بوتگیں ءُ بلوچ ءِ زمین ھما سیاہ بھت ءِ انسان ءِ وڑ ءَ اِنت کہ آئی ءِ نسیب ءَ دست ئِے دل ءَ پُٹ رودینتگ پہ ما وَ زندگی ھما دراجیں دگ ءِ کش ءَ اوشتوکیں درچکانی ساھگ ءَ اوشتاتگ کہ ھود ءَ درچکانی ھُشکیں تاک اَنت ، وانگ ءِ زمانگ اِنت ءُ ما ءُ شما درست یکجاھی ءَ زندگی کنگ ءِ واباں گندگ ءَ ایں ، چہ دیر دیر ءَ تئی پادانی مھلبیں کدم کپان اَنت دیم پہ منی آتراپ ءَ کجام ساھتانی گپ ءَ بکناں ءُ کجام گِلھاں تئی دامن ءَ پر بِہ مُشاں اِد ءَ نَیکہ تو میاری بوت ئے ءُ نَیکہ وھد ءِ بے ریائیں گھڑیال ھر شے وتی تب ءِ مالک وت اَت ءُ انسان گسر کپت مرگ وَ ابرم ءِ کانود اِنت کہ مرگ ءِ دروشم ءَ کسے اگاں سِست گڑا آ وتی واتری ءِ سرجمیں راھاں شموش اِیت بلے زندگیں زندگیناں چون کن ئے نوں اِد ءَ غالب ءَ سجھیں درد ءُ تورشت چُش نبشتگ اَنت-
” تا قیامت شبِ فرقت میں گزر جائے گی عمر”
“سات دن ہم پہ بھی بھاری ہیں سحر ہوتے تک”
اِد ءَ پہ کسے ءِ جُنزگ ءَ وھد ءُ موسم ءِ درکار نہ اِنت جتائی ابرم ءِ دود اِنت بلے ھمے روگ مارا ھما شپانی کھر سازیں ساھتاں پیشدار اِیت کہ سُھب بوگ ءَ یک سھتے سال ءُ سدیانی برابر ءَ جنت ، ھر دمان ابیتکی وتی بدیں رنگ ءَ پیشدار اِیت ، گِلگ نہ اَنت سجھ ءَ تھلیں راستی اَنت کہ اِشاں کس گوشدارگ نلوٹ اِیت بلے یک نبشتہ کارے ءِ دست بیدے نبشتگ ءَ دگہ چے ءَ رس اِیت۔
من سدکاں کہ ھور ءُ جمبرانی موسماں تو ایمن بوتگ ئے ءُ بِھ بلکیں تئی بچکندگانی زیباھیں سورت ءَ من نوں دیست مکناں چُش اوں بیت کنت من وھد ءِ دست ءَ ھالی ئیں مساپرے بہ باں ءُ تو مرادانی باندات ءِ ساھگ ءَ زندگی بکن ئے ءُ اے وشیں ھبرے وشیانی ساھت تئی بھت ءَ بات اَنت ، وش بھتیں مردم ھما اَنت کہ وتی زندگی ءَ زندگیں رنگے ءَ رَجّنت پہ دائمی ، وھد ءِ دست ءَ یلاچریں چُک بوگ ءَ ھِچی پیداک نہ بیت بلے چون کن ئے تھناھی ءِ شِکّکوکیں کَوش ءَ را بیدے مونجاھی ءَ دگہ چے گون؟ نی انسان ھمد ءَ زھیری بیت کہ تئی توار ءِ سُرانی زیمراں کجا شوھاز بکنت پہ ما تئی کلوھے اوں سر نہ بیت ھمے واستا Anton chekhov وتی کتاب ءِ تہ ءَ گُش اِیت “ ایوک ءَ گرانیں ساھتاں انسان ءَ سما کپ اِیت کہ وتی مارشت ءُ جیڑگانی وت مالک بوگ چینچو گران اِنت” بلے پد ءَ اوں انسان کُھتیگ بنت ، دردیگ بنت وڑے نہ وڑے ءَ مردم جیڑھانی آماچ اِنت۔
دمانے پہ من ءَ آتک ئے زَرنت دل ءُ دیدگ اے روچ ءَ کاپر ءِ جمکے ءَ مان جَنگ لوٹاں اَنچش کہ چُش بہ بوتیں ءُ ھمے ساھت ءَ را من داشت کُت بُکتیں، گڑا پہ زندگی کنگ ءَ گپے بوتگ اَت بلے پد ءَ ھما ابرم ءِ دود ءُ تئی سرد مِھری اَسل ءَ گپ اِش اِنت کہ منی کاگدے بندات ءُ آسر ءَ مستریں گپ کہ من ءَ ھال دیگی اَت ترا اِش اَت کہ اَچ تو پد نَیکہ مارشتاں پھموک ءِ ھست ، نَیکہ کوپگ دیوک ءِ پہ ما پشتکپتگ ءُ نَیکہ اے ایردستیں وھد ءَ وتی گاماں بروک ءِ بس زھیرانی ساھگ ءَ زندگی کنگ ءَ اوں ءُ اوستانی آسر ءَ ساھ کَشگ ءَ اوں ایمنی پہ تو ءُ پہ تئی باندات ءَ بہ بات۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سعود ناز
Previous article
بھرام جان بے ترا میتگ ویران اِنت- آئشہ بلوچ
Next article
سرباز ءُ زابل ءَ ایرانی لشکر ءِ دست ءَ دو برات بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بھرام جان بے ترا میتگ ویران اِنت- آئشہ بلوچ
By
admin1
September 9, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بھرام جان بے ترا میتگ ویران اِنت
نبشتہ:کار آئشہ بلوچ
دی بلوچستان پوسٹ
بھرام جان تو زان ئے من ھرچی پہ ترا نبشتہ بکناں انگت کم اِنت منی کر ءَ چُشیں گال نیست کہ تئی ستا ءَ بکناں، بلے داں چیزے نبشتہ مکناں منی دل نہ سھڑ اِیت ھمے واستا پہ ترا دو پرشتگیں گال نبشتہ کنگ ءَ آں۔
بھرام جان وھدے من ءَ ھال رس اِت کہ ھونواریں رستر ءَ ترا اچ ما پُل اِتگ ءُ شھید کتگ منی سر ءَ آزمان لُمب اِت ءُ کارچے منی جگراں ایر کپت من نہ زانت چی بکناں بگر چہ گریوگ ءَ دست ءَ دگہ ھچ نہ بیت، بلے چی کنیں بھرام جان انی بلوچ ءِ ھرچ گِس ھمے آس ءَ سُچگ ءَ اِنت، بلے ھمینچُک ھم منی دست ءَ نہ بوت کہ تئی گڈی دیدار ءَ بیا آں۔
من نہ زاناں چتور تئی پیریں مات ءِ ارساں پھک بکناں، من نہ زاناں چتور تئی سمُّل جان ءَ بہ سھڑیناں من نہ زاناں چتور تئی گھارُکاں تسلہ بدیاں من نہ زاناں چتور تئی براتُکاں بچاراں کہ چتور تہ ءَ پرُشتگ اَنت، ترا درستانی گم پر اَت ترا درستانی ھیال گْور اَت تو مھکم اِت ءُ ترا درستانی زمہ داری سر ءَ اَت، نی تئی جاگہ ءَ کس گپت نہ کنت پُل
ما نی کجا چہ بیار ایں تئی وڑیں مھروانے ءُ مھکمیں مردمے؟
بھرام جان اے میتگ دژمناں ویران کت ءُ مارا درستاں تکو تکو ءُ یک یک کت ءُ جتا کت چہ شما دیر ءُ گستا کت میتگ ویران بوت۔
بلے اے میتگ تو پد ءَ آباد کت سینگار اِت شوک کت، ترا چہ پد میتگ پد ءَ ویران بوت تو میتگ ءِ براہ اِت ئے، تو میتگ ءِ شان اِت ئے، میتگ تو زیبا کتگ اَت نی میتگ ءَ کے آباد کنت؟ نی میتگ ءَ کے سینگار اِیت؟ کے اِنت کہ بیت میتگ ءِ براہ؟ کے اِنت کہ بیت میتگ ءِ شان؟
مدام دل ءَ ھمے ھیال کیت کہ اے ھال دروگے راستے نہ اِنت، تئی شھیدی ءِ ھال دروگے من وابے گندگ ءَ آں، بلے بھرام جان اے درست انچیں ھیال اَنت دل ءَ کاینت، اے ھال تھلیں راستے، دریگتیں راستے مہ بوتیں دریگتیں دروگے بوتیں، دریگتیں وابے بوتیں۔
بھرام جان بگر چہ یاتاں دگہ ھچ پشت نہ کپتگ نی ما ترا گوں یاتاں یات کنین ءُ زندگ بئیں، مرچی پد ءَ درستیں یات پیداک اَنت ءُ دیم ءَ گوزگ ءَ اَنت کہ چتور ھور ءَ کند اِتگ، ءُ چتور ھور ءَ لیب کتگ دریگتیں پد ءَ ھما وھد بیاتکیں۔۔۔۔
بھرام جان تو وَ شھید بوت ئے گوں ھُوراں لیب کنگ ءَ ئے، بلے مئے جگراں آس کپت اے انچیں آسے کہ مرگ ءِ نام ءَ نہ زانت ھاوند مئے دل ءَ سبرے بیارات ءُ مارا مھکم کنات ءُ دژمن ءِ دپ جور بات انچش کہ مئے گِس ءَ آس روک اِنت، انچش دژمن ءِ گِس ءَ آس روک بات، انچش کہ تئی مات ءِ جگر آپ اَنت انچش دژمن ءِ مات ءِ جگر آپ بات اَنت-
وھدے من تئی یات ءَ آن ءُ گریوگ ءَ آں یک بر ءَ دل ءَ ھمے ھیال کیت جیڑاں کہ آ روچی ایوک ءَ مئے گِس ءَ آس نہ کپتگ بلکیں دگہ دو لوگ ھم ھمے آس ءَ سُچگ ءَ اِنت ءُ دگہ دو مات ءِ جگراں آس روک اِنت، دگہ دو گھار ءِ جگر آپ اَنت، دگہ دو برات ءِ کوپگ پُرشتگ، بلکیں ھمُک روچ بلوچستان ءَ ھرچ گِس ءَ اے آس روک اِنت ءُ روک بیگ ءَ اِنت۔
ترا چہ پد دل نہ گُش اِیت ءُ پاد ھم نہ بر اَنت کہ کوہ ڈگار ءَ بہ رواں، من چار اِت نہ کناں تئی سمل ءِ جان ءِ چماں، من چار اِت نہ کناں تئی گونڈوکیں خطاب جان ءِ گونڈوکیں دیم ءَ کہ بے ترا خطاب چتور اِنت، من چار اِت نہ کناں تئی میتگ ءُ دیاراں۔ بے ترا کوہ ڈگار ھچ وش نہ اِنت ارواہ اڑے تئی شوکیں بچکنداں تئی وشیں آواز ءَ تئی وشُکیں گپاں چہ کجا بیار ایں؟
بھرام جان گلہ مہ کن کہ من تئی گڈی دیدار ءَ نیتکاں، تو شرتر سرپد ئے کہ دژمناں مارا چتور چہ شما جتا کتگ ءُ چہ شما دیر کتگ ءُ راہ در بستگ اَنت، دگہ من پہ تئی دیدار ءَ تلوستگاں۔
ترا من سھرچکیں دْروت ندر کناں ارواہ ترا شھیدی مُراد بات پُل من پھر بنداں کہ من شھیدے ءِ گھاراں تو ھست ئے ءُ تو نمیران ئے، مئے دلانی تہ ءَ ابد مان ئے۔تئی جاگہ ماں باگیں بھشت ءَ بات ءُ چہ منی نیمگ ءَ درستیں شھیداں سلام کن۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
آئشہ بلوچ
Previous article
بلوچستان ءَ پاکستانی پوج ءُ چیریں ادارھانی چیردستی ءَ کارکنوکیں سلاہ بندیں ٹولیانی سر ءَ بلوچ آجوئی لوٹوکانی اُرش یکشل ءَ برجاہ
Next article
زھیرانی لَمب ءَ کاگدے – سعود ناز
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اِزھار منی ارواہ- مھاز ھمل
By
admin1
September 8, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اِزھار منی ارواہ
نبشتہ کار: مھاز ھمل
دی بلوچستان پوسٹ
بنی آدم ءِ سر ءَ ھر وڑیں ھزاراں وئیل کپ اِیت ھما وئیل کہ تئی گمان ءَ در بہ بنت کہ آیانی تہ ءَ لھتے سان داں اُمرے ءَ داں اِنسان ءِ مجگ ءَ ایر بنت، وتی جند ءِ ساہ ءَ اناگت ءَ سدگ ءَ گندگ ھما tragedy اِنت کہ اِنسان آئی ءَ چہ ھچبر درآتک نہ کنت۔
مردماں گوں ھبر کنگ، سیادانی پجا آرگ، کسے ءِ میتگ ءَ روگ، چُشیں چیز من ءَ کسانی ءَ چہ دوست نہ بیت ءُ تنیگتا ھم نزاناں گپ چوں دیم ءَ برگی اِنت۔ ھمے واست ءَ من وتی زند ءِ تہ ءَ باز کم مردم ءَ گوں دچار کپتگ آں ھما کمیں مردمانی تہ ءَ ھم منی تب ءِ مردم من ءَ دست نہ کپتگ من وت ھم نہ زاناں کہ من چونیں تب ءِ مردمے آں۔
اگاں کسے منی تب ءَ لگ اِتگ آیانی تہ ءَ یکے اِزھار اَت۔ اِزھار ءَ من چہ کسانی ءَ زاناں ما دوئیں یکیں میتگ ءَ لَیب ءُ گوازی کُتگ ءُ رُستگیں، یکیں جاگہ ءَ ونتگ، من چو نہ زاناں ما کدی، کجا ءُ چون دچار کپتگ ایں، اولی گپ ءُ ھبر چے بیتگ انت بلے اِزھار یکیں مردم اَت کہ منی تب ءَ سرپد ات ءُ من آئی ءِ تب ءَ، وھد گوزان ات اَنت ما سَک نزیک بوتیں ءُ مئے ھردوئینانی نیام ءَ یک سیادی یے ودی بوت ھما سیادی کہ آئی ءِ تہ ءَ گم ءُ وشی ءَ ھوار ھِچ چیز چیر مہ بیت، یک ءُ دومیگ ءِ گپ ءُ ھیالاں پوہ بَیگ ءُ چیزانی سر ءَ وتی ھیالاں درنگاز کنگ۔ برے برے من آ دیستگ ھیران بیتگ آں کہ اے چونیں مردمے کہ ھر چیز ءِ گوں ھیرتی ءَ چار اِیت ؟ءُ آئی ءَ چونیں سَگ ءُ اوپار ئِے گون ھر وڑیں جاوراں گوں بچکندگ ءَ اِنت۔مدام وتی کارانی تہ ءَ دزگٹ اَت شپ ءُ روچ دکان ءَ کپتگ اَت، بس یکیں آدینگ ءِ بیگاہ ءَ دزگٹ نہ ات ءُ ما کوہ ءَ چاہ ءِ اڈ کنگ ءَ شُتیں، اگاں گیشیں وھدے رستگ ات کتاب ءُ آرٹیکل ونت ئِے۔
آئی ءَ گوں زمین ءَ بے کساس مھر اَت ھمے مھر اَت کہ اِزاھار ءِ باسما کتگ اَت ءُ آئی ءَ زمین ءِ ھر چیز ءَ گوں مھر اَت گوں سُرمگیں کوھاں،گوں درچک ءُ داراں ، زمین ءِ سر ءَ ساہ کشوکیں مُرگ ءُ دلوتاں، مردماں گوں ھر کس ءَ مھر اَت ئِے، تو ھر وھد ءَ دیست گوانکو یے گون اَت ئِے زمین ءِ اَکس ءُ تامر کَشگ ءَ اَت آئی ءَ مدام لوٹ اِت کہ من سپر بہ کناں وتی زمین ءِ ھمک ھند ءُ جاگھاں بہ گنداں بلے پہ نیزگاری گوں زند ءِ جھل ءُ برزیاں دزگٹ اَت ھمے دزگٹیانی سبب ءَ آئی ءِ دیم ءَ وانگ ھم برجم داشت نہ کت بلے آ گوں وتی رژنائیں چماں ھزار واب گندگ ءَ اَت، آئی ءَ پہ اے ایردستیں چاگرد ءَ ھزاراں آجوئیں واھگ دل ءَ اَت۔
اِزھار کسانیں اُمر ءَ گوں زند ءِ ھر تک ءُ پھنات ءَ شرّی ءِ سر ءَ سرپد اَت آئی ءَ زانتگ اَت کہ انسان ءَ وتی اُمر نا بلکیں کردار مزن کنگی اِنت چیا کہ مرگ ءَ رند کردار زندگ بنت ءُ کردار مردم ءَ نمیران کن اَنت، آئی ءِ ھمے ھیال ءُ پگر ءَ آ مدامی نمیران کُت ءُ ھما زمین ءَ وتی امبازاں زرت کہ آئی ءَ بے کساس مھر اَت ھمے واستا ازھار ءَ وتی اِنستا ءِ بایو ءَ جتگ ات کہ-
“پھمگی اِنت زند مارا ھردوکاں”
“کِرد مارا مرگ ءَ پد زندگ بہ کنت”
مھر ھما بہ بیت کہ گُشگ مہ بیت، اے ھما مھر اِنت کہ گوں من گُشگ نہ بیگ ءَ اِنت۔ ھیال گوں پُرشتگیں لبزاں نبشتہ نہ بنت ءُ ھمے پشت کَپتگیں ھیال اَنت کہ مارا دوبر نبشتہ کَنگ ءُ دیم ءَ جنزگ ءِ سکین ءَ دے اَنت۔جان! من زاناں ترا پہ منی چاہ ءَ زھیر کنگ ءَ اِنت بلے من ءَ پہ تو۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھاز ھمل
Previous article
روکپتی بلوچستان ءَ پیش اتکگیں جتا جتائیں ویلاں سَے مردم بیران بیتگ انت
Next article
بلوچستان: بی این پی ءِ جار ءِ پد ءَ ھرتال، انٹرنیٹ سروس بند
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آزمانک : پاد ءَ انگت سُھب ءَ دو منٹ ھست-سنگت نورک
By
admin1
September 5, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آزمانک : پاد ءَ انگت سُھب ءَ دو منٹ ھست
نبشتہ کار: سنگت نورک
دی بلوچستان پوسٹ
ھمے کہ منی سر ءَ آزمان بہ کپ اِیت یا چہ زمین جُمبے ءَ زمین بہ ترکّ اِیت ءُ من ترکّے ءَ کپگ ءَ بہ باں سرجمیں جان جھل ءَ ءُ تھنا یک دستے ماں ترکّے ءَ اڑوک بلکیں من وتی زِند ءِ گُڈّی سیمسراں بہ باں بلے ھمے دمان ءَ تو بیا ئے ءُ منی دست ءَ بہ گِر ئے ءُ من ءَ چِکّان بہ کن ئے ءُ وتی نوکتریں آزمانک “ پاد ءَ انگت سُھب ءَ دو منٹ ھست ” ءِ تہ ءَ دور بہ دے ئے ۔۔۔ ھو تو انچوش کُرت ۔ بلے نو من ( بزاں تئی آزمانک ءِ وساچیں کارست ) اے تھاری ءَ پہ تئی آزمانک ءَ چونیں کردے پیلو کرت بہ کناں ۔
تو ، زان ئے من ءَ بہ اشتیں کہ ھمے ترکانی میان ءَ وتی زند ءِ گُڈّی ساھت گوں ھاموشی ءَ بہ گوازینتیناں بلے پد ءَ جیڑاں تئی آزمانک ءِ دوئیں منٹ بے من بوت کنت ناسرجم بہ بان ءُ بھ سُھب مئیت ۔ چو وَ شر نہ اِنت گند ئے پہ دو منٹ ءَ تئی سُھب بہ اوشت اِیت ۔
نو۔۔۔تو بہ گُش پہ تئی آزمانک ءَ ھمے دوئیں منٹاں چتو بہ گوازیناں اگاں اے میان ءَ منی جند کسھے جوڑ بوت گڑا ؟
ھمے دمان ءَ جیڑ اِت گند ئے اگاں من ھمے دیوال ءِ دیم ءِ ٹنگ اتگیں بابو نوروز ءِ ھمے اکس کہ پاھو ءِ گُٹ ءَ اِنت ، ھمے اکس ءَ ایر بہ کنان ءُ بہ زوران ئِے ءُ وتی دپ ءَ سیاھیں پُچّے بہ بنداں پد ءَ۔۔۔ بابو ءِ اکس گوں دوئیں دستاں مُھر داشتگ ءُ دپ ءَ سیاھیں پُچے بستگ بی ایم سی شال ءِ مین گیٹ ءِ دپ ءَ نشتگاں بہ گند ئے درامدے بئیت من ءَ بابو ءِ کسھاں جُست بہ کنت ءُ دوئیں منٹاں بہ گوازین اِیت ۔ بلے دو منٹ ءَ پیسر اگاں پولیس والایے ءَ من ءَ بُرت گڑا پد ءَ تئی دوئیں منٹ ناسرجم بنت گڑا پد ءَ بلکیں تئی آزمانک ھوادگ ھوادگ بہ بیت ۔
من جیڑگ ءَ اتان ءُ پہ تئی آزمانک ءِ دوئیں منٹانی گوازینگ ءِ واستا وڑ وڑیں کسہ سازگ ءَ اتاں تا سما کرت ، من مستانی ءِ ریک ءِ سر ءَ نیم بار گپتگان ءُ ایر آں ، دوئیں منٹانی کانٹہ روان اِنت سِکن کم بوان اَنت ۔ منی کپّے زاھر اِنت ءُ کپّے بار گپتگ بلے زان ئے منی چپّیں نیمگ زاھر اِنت ءُ چپّیں دست ءِ پنجگ ءَ زَھمے بلے سُھر سُھر اِنت نہ زاناں زھم چہ بازیں ایر بوگ ءَ زنگاں گپتگ یا من ٹوھیں جنگے کُرتگ ءُ ھمے سُھری دُژمن ءِ ھون اَنت کہ انگت تازہ اَنت ۔
اے ساھت ءَ یک منٹے گوستگ ۔ منی چاریں آتراپ ءَ مردم جم بوتگ اَنت ، گوں یکے دومی ءَ ھلوت کنگ ءَ اَنت ۔ بہ گند ئے کُل ترسگ ءَ اَنت ، کس نزیک ءَ نئیت منی زھم ءَ چہ منی پنجگ ءَ نہ کش اِیت ءُ نہ زور اِیت بلے کم چہ کم یکے وَ بئیت منی زھم ءِ زنگاں یا ھوناں ھمیشاں وَ ساپ بہ کنت ۔ بلے! تو زان ئے ، من وت نہ زاناں اے منی آتراپ ءِ مردم ترسگ ءَ اَنت یا ھاموشی چارگ ءُ ودار ءَ اَنت کہ کدی دُژمن ءِ سر ءَ توپان ءُ ھیروپے بئیت ۔۔۔ بلے اے نہ زان اَنت کہ اگاں ایشاں منی سُھریں زَھم وتی چپّیں پنجگ ءَ جاگہ دات گڑا اے وت ھم پہ دژمن ءَ توپان ءُ ھیروپے بنت ۔
اے ساھت ءَ دو منٹ ءَ تھنا سِی سِکن بچ اتگ کُلیں مردم یک پہ یک ءَ چیرُکائی روگ ءَ اَنت کہ کس مارا پجا میار اِیت ۔ اگاں روژنائی بوت ما پجا آرگ بئیں گڑا بلّے توری ما ھاموش بہ بئیں واجہ کیت کُش اِیت یا بارت سانکلاں گوں تھاریں کوٹی یے ءَ دور دنت ۔۔۔ تُرس بلاھیں ھَوپے گِند ئے ۔
اے ساھت ءَ دوئیں منٹ سرجم اَنت ، رُوژنائی ءَ وتی پَرّ نوکی پَچ شانتگ اَنت ءُ من ھم مستانی ءِ ریک ءِ دلبند ءَ سرجم ءَ بار گپتگ ءُ واباں یا بہ گند ئے ھو۔۔۔ من پہ تئی آزمانک ءِ دوئیں منٹاں وساچیں کسھے جوڑ بوتگاں ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سنگت نورک
Previous article
بلوچستان ءَ انٹرنیٹ ءِ بندش: سرکار زھرشانی ءُ راستیانی چیردیگ ءِ جھد ءَ انت- ایمنسٹی
Next article
بلوچستان، اسلام آباد ءُ کراچی ءَ زورانسری آوار جنی ءِ ھلاپ ءَ کھولانی زھرشانی ءُ نندانک ءِ دْرچ یکشل برجاہ ءَ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
نمدی یے پہ زاھد جان ءَ- ابرار بلوچ
By
admin1
September 5, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
نمدی یے پہ زاھد جان ءَ
نبشتہ کار: ابرار بلوچ
دی بلوچستان پوسٹ
‏‎سلام ءُ دْروت منی ھمبل ھر کجا ئے وش ءُ سلامت بات ئے ‏‎
زاھو من زانت نہ کناں کہ تو زور آور ءِ زندان ءَ کجام جاورانی دیمپان ئے من بازیں روچے جیڑگ ءَ آں پہ ترا نمدی یے نبشتہ بکناں بلے نبشتہ کت نہ کُتگ۔ من وھدے نمدی ءِ نبشتہ کنگ بندات کتگ گڑا منی دستاں ھمراھداری یل کتگ گوں ھمے جیڑگ ءُ وس وساں مروچی یک ماھے ءَ پَد پہ ترا نمدی یے نبشتہ کنگ ءَ آں۔
‏‎منی ھمبل، انوں اے ساھت ءَ شپ ءِ 4 بج انت من پہ تو نمدی یے نبشتہ کنگ ءَ آں، من چوناھا بھِ نمدی نبشتہ نہ کتگ من نزاناں نمدی ءَ کجا چہ بندات کن اَنت ءُ کجا آسر بلے کام ناکام گوں تو ترانے کنگ ءِ جھد ءَ آں۔
زاھد جان ما زانین ءُ سرپدیں کہ تو یک انچیں تھاریں کوٹّی یے ءَ بَند ئے بِگند ئے ترا ھِچ سما نیست کہ ڈن ءَ جاور چون اَنت ءُ چے بوگ ءَ اِنت، ما ھم زانت نہ کنیں کہ تو ھزابانی کوٹی ءِ تہ ءَ تو چون ئے ءُ چے پیمیں ازیت ءَ چہ سگگ ءَ ئے، اے رستر انسانی کٹ ءَ چہ در کپتگ من بازیں جاھاں ٹارچر سیلانی کسہ ونتگ من جیڑاں اے گوں تو ھم انچو کن اَنت تو وتی اے لاگریں بالاد ءَ اِشانی لٹ ءُ کُٹاں باریں برداشت کت کن ئے یا ناں بلے زاھو چون کن ئے اِے ازیت ءُ جنجال تئی بھر ءَ کپتگ اَنت ترا برداشت کنگی اَنت۔زاھو زورانسری گار ءُ بیگواھی ءِ دِرچ روچ پہ روچ ودان اِنت ءُ ھمے زوراکی ءِ گیشی مئے مارشت ءُ سسؔاں ھم مدان مدان ءَ سرد ءُ بے جان ( normalise) کنان اِنت۔
ھمک روچ جتائیں ھندان ءَ چہ ورناہ برگ بوگ ءَ اَنت نوں زالبول ھم زورانسری آوار جنگ بوگ ءَ اَنت ‎”مئے میار بس بلوچ بُوگ اِنت” ما زانت ھم نہ کن ایں اِے گار ءُ بیگواھی ءِ کسّہ کدی ھلاس بیت نوں اَنچو سما بیت ھدا ھم زور آور ءِ ھمراہ اِنت بلے ھیر گوں ھدا ءَ گلگ کنگ نہ بیت ھدا ھم بگند ئے زور آور ءِ دیم ءَ بے وس اِنت-
‏‎زاھو ھما روچ ءَ زور آور ءَ ترا آوار جَتگ اَت من سرپد نہ اِتاں ترا اِیشاں برتگ” 17 تاریک شپ ءِ سھت 9 بج اَت، من سنگتانی ھمراھی ءَ نشتگ اِتاں سنگتے ءَ من ءَ کلوے دات ‎کہ تو اڑے کجا ئے گوں زاھد ءَ ھال مکن تو بیا منی کر ءَ زوت کن من زانت کہ ترا رستراں آوار جتگ من تچان تچان ءَ وت ءَ گوں گپ کنان اِتاں ترا جیڑگ ءَ اِتان ءُ وت ءَ گوں وڑیں وڑیں گپ کنگ ءَ اِتاں من نزانت کہ من آ سنگت ءِ گور ءَ چون سر بوتاں، من سنگت جُست کت۔
ھاں اڑے ھالاں بِدے چے بوتگ؟ سنگت ءَ گوں ملوری ءَ جواب دات، زاھد اِش برتگ ۔۔ چہ کجا؟ ‏‎نزاناں من ءَ انوں ھال رس اِت کہ برتگ اِش.کمو وھد ءَ رند ھال رس اِت ترا بیگاہ ءِ وھد ءَ رکشہ ءِ ھمراھی ءَ ھوار جتگ اش من ھیران بوتاں پد ءَ وت ءَ گوں گپ کنان اِتاں جیڑگ ءَ اتاں کہ ترا ایشاں کجا چہ برتگ ءُ چوں برتگ ھما روچ ءَ چہ زور آور ءَ ترا اَچ ما جُتا کُت مروچی ترا 44 روچ سرجم اِنت کہ تئی ھچ وڑیں اھوال نیست-
‏‎اِد ءَ ابید ء تئی ءَ ھِچ وش نہ اِنت ملوری ءُ ابیتکی اِنت ‏‎زاھو ترا ھال دیگ لوٹاں تئی بَرگ بوگ ءَ چہ رند تئی تمردیں کمّاش ءُ مات تئی آجوئی ءِ واستا کراچی پریس کلب ءِ دیم ءَ کیمپ اِش جَتگ ءُ نِشتگ اَنت مروچی 27 روچ اِنت ءُ تئی ماتی ھمک روچ گوں مُلوریں چماں تئی اکس ءَ چارگ ءَ اِنت۔ تئی گونڈلیں براس شاھد ھم کیمپ ءَ نشتگ ءُ تئی راھچار اِنت ۔ لھتیں روچ بیت کہ دگہ زورانسری آورجتگیں مردمانی کھول ھم پریس کلب ءِ دیم ءَ وتی ورنائی بچؔانی پد جنگ ءَ نشتگ ءُ زھرشانی کنگ ءَ اَنت۔
‏‎زاھو پہ ترا سک زھیر کنت منی ھر گور ءَ تو ئے تئی اکس اِنت تئی کَندگ ءُ مسکرا اَنت یک ماھے ءَ چہ گیش اِنت تئی توار منی گوشاں نہ کپتگ من ترا ھبر کنگ ءَ نہ دیستگ من وھدے کہ سنگتانی ھمراھی ءَ ھوٹل ءَ رواں من ءَ ھمے گمان بیت تو گوں من ھمگام ئے بلے پد ءَ سما کناں تو گوں من گون نہ ئے تھنا تئی ترانگ ءِ چاڑ اِنت کہ گوں من ھمراہ اِنت ۔ من ھردیں وپسگ ءَ باں منی چمؔانی دیم ءَ تئی دروشم زاھر اِنت ءُ تو کندگ ءَ ئے گون من مسکرائی کنگ ءَ ئے ۔
‏‎تو گوشتگ اَت زر وڑ کن اگست ءَ رَواں ھُزدار ءَ ملا چُٹک ءَ ءُ تو گوشتگ اَت ما ھما وھد ءَ رواں کہ شپ چاردہ بہ بیت، چوھانا ترا ماھیکانی سک دوست بیت ھرچ وھد ءَ ماہ چاردہ ءُ پانزدہ نزدیک بوتگ تو گُشتگ اڑے ترتیبے جوڑ کن شپ ءَ تیاب دپ ءَ رواں گوازیناں ءُ ما لھتیں وھد ءَ شُتگیں ھم شپ گوازینتگ من نزاناں ترا ماہ ءِ چاردہ ءِ شَپ پرچا دوست بیت من باز براں ترا جست ھم کُتگ بلے تئی جواب ھمے بوتگ بس من ءَ دوست بیت زاھو لھتیں روچ ءَ پد ماہ چاردہ بیت تو زوت واتر کن کہ تیاب دپ ءَ رواں ننداں دیوان کناں اگاں موہ رس اِت ھُزدار ءَ ھم رواں تو بس واتر بکن ۔
‏‎ما درست تئی وشبویں
‏‎مھرانی وداریگ-
‏‎تاریخ: 4 ستمبر 2025
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ابرار بلوچ
Previous article
بلوچستان ءَ زورانسری آوار جنی ءِ دْرچ ءِ برجاھی ءِ ھمراھی ءَ زھرشانی ءُ نندانک درچ ھم برجاہ اَنت
Next article
کیچ: سلاہ بندانی اُرش ءَ ایف سی ءِ دو کارندہ بیران بوتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
‎جنگی سِنچ ءُ ￶بود۔سحر بلوچ
By
admin1
September 3, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
‎جنگی سِنچ ءُ ￶بود
‎نبشتہ کار : سحر بلوچ
دی بلوچستان پوسٹ
‎بندات چہ بلوچستان ءِ پاکیں ھاک ءَ کہ آئی ءِ وشبو ءَ زندگی ءِ واب ءُ مرگ ءِ واھشت آتار اتگ۔
‎جنگ یک نیمگے ابید ءِ ￵ زبھری ءُ تباھی ءَ دگہ هچے نہ اِنت ءُ زندگی مدام چہ زبھری ءُ ￶تباھی ءَ مستریں چیزے۔ آ دگہ گپے کہ ایمنی جنگ ءِ لاڑوکیں چک اِنت، بلے انسان دائمی جنگ ءِ دیناں کپگ نہ لوٹ اِیت پمیشکا سر ءَ کپتگیں جنگ ءَ آسرے ءِ برگ ءَ پہ دست ءُ پاد جنت۔ جنگ ءِ میان ءَ آئی ءِ جھد مدام ھمیش بیت کہ آ دژمن ءَ پروش بہ دنت ءُ زندگی ءِ زبھریاں چہ بہ سد اِیت ءُ آزاتیں زندگی یے بہ گوازین اِیت کہ اُود ءَ آئی ءِ ننگ، شناس ءُ زمین سرجم رک اِتگ اَنت۔ھمیشانی نہ رکگ ءُ وتی نہ بوگ انسان ءَ وتی بوگ ءِ میان ءَ چیر دنت ، جیڑه اَنت کہ انسان ءَ پہ جنگ کش اَنت ءُ جنگ پہ انسان ءَ ھمے کُلّیں جیڑھانی سرجمیں توجیلے کہ انسان ءَ ایمنیں ءُ آسودگیں بانداتے دات کنت. ما کہ ایمن ءُ آسودگیں زندگی ءِ گپ ءَ کنیں گڑا یکبرے مارا ھما روتگ چارگ کپ آنت که چرایانی سوب ءَ انسان ،بزگی لاچاری ءُ زلیلی ءَ هوار پجّاری زبھری ءِ آماچ بیت۔ پجّار کہ پشت مہ کپ اِیت پہ زندگی کنگ ءَ ھچ وڑیں نیمونے نہ مان اِیت. بس کُچک رزوائی روچاں تیلانک دئنت ءُ شپ کن اِت۔ بلوچاں ھمے واستا گشتگ که “چه کُچک رزوائی زند ءَ اِزتیں مرگے هزار سری اِنت” نوں چُشیں وهدے که انسان وجودی زِبھری ءِ آماچ اِنت پرائی ءَ هر چیز بے مانا اِنت، آئی ءِ واب ءُ واھگ جاورانی ارجان اَنت۔ چرے زندگی ءَ وَ آ چوناھا بیزار بیت بلے اِزتیں مرگ کجام بوت کت کنت آ ھم بہ گندے جیڑھانی گیش ءُ گیواری ءِ جنگ ءِ مرگ بہ بیت۔ بندپتر ءَ مدام همے نہ گیگی ءُ جهل ءُ برزیاں جنگ ودی کتگ اَنت، جنگانی وتی نپ ءُ سیت بوتگ اَنت، بلے سوبمندیں جنگ دلجمیں اسٹریٹجیز ءُ جنگی بودناکی بوّگ ءَ آسر بوتگ انت۔
‎‏‎‏‎جنگی اسٹریٹیجزاں جنگ شدت داتگ اَنت ءُ جنگانی تہ ءَ بدلی آؤرتگ۔ جنگ وتی تہ ءَ ￴ بے کساس ترندیں کارے پمیشکا گوں نرم مجازی ءَ کنگ نہ بیت ءُ نیکہ یک رهبندے یا ترزکارے ءِ بُنیات ءَ دائم ءَ جُنز اِت کنت، همے کہ دُنیا ءِ ایندگہ پِڑ دیمروی کنان کن اَنت، ھمے رنگ ءَ جنگ ھم وتی داب ءَ بدل کنان کنت۔ جتائیں نیچر ءِ اسٹریٹیجز وجود ءَ کاینت۔ دژمن ، دژمن ءِ تاگت ءُ ￶زکت، سلاهانی کارمرزگ ءُ اُرشانی وڑ ءُ پیم، اے کُل اسٹریٹیجزانی بھر بنت۔ چوناھا اسٹریٹجیز انسان ءِ اگل ءَ گوں بندوکیں چیزے ھمے واستا ایشی ءَ ایوک ءَ انسان ءَ په جنگ ءَ کارمرز نہ کُتگ، وتی ھُمک روچی چست ءُ ایرانی تہ ءَ چیزاناں گیگ ءُ گْور کنگ ءَ پہ انسان مدام سُر ءُ پرے کنت۔ ھمے سُر ءُ پر اسٹریٹجیز ءِ جنرل مانا بوت کنت ءُ اے هنر انسان ءَ ￴چه وھد ءَ گون اِنت، ھما زمانگ ءَ که اے لبز ءِ جند کارمرز نه بوتگ بلے ما گندیں ھما زمانگ ءِ مردماں ایشی ءَ په انچیں کاراں کارمرز اتگ که رند ءَ ھمے کارانی ٹھینگ ءِ نام ھکمت عملی یا اسٹریٹیجیز گشگ بوتگ۔ بلے اے لبز ءِ ￵گوں بزانت ءُ مانا ءَ دیم ءَ آیگ ءَ رند اوں اے اِلمے ءِ بستار ءَ چارگ نہ بوتگ، ھمایاں اوں ایشی ءَ اِلم یکبری نه لیک اِتگ که مروچی مزنیں اسٹریٹیجسٹ گشگ بنت۔
‎‏‎لارنس وتی کتاب اسٹریٹیجی آف اسٹری ءِ ته ءَ اسٹریٹجیی ءِ روتگاں چه قدیم ءَ گیشینگ ءِ جھد ءَ کنت گڑا آئی ءِ نز ءَ ￴ بنداتی اسٹریٹیجسٹ که هست اَنت آ شیتان اَنت، شيتان ءِ گور ءَ مستریں هُنر وتی کَد(مقابل) ءِ ￵تاگت ءِ ریپینگ بوتگ، آئی ءِ واستا په شيتان ءَ شرتریں تیر هوا بوتگ، هُدا ءَ که آدم ءُ هوا ءِ بهشت ءَ ایمن بوگ ءِ زمہ واری زرتگ، هُدا ءِ پْروش دیگ ءَ شیتان ءَ هوا کارمرز اِتگ ءُ ھما دان ءِ ورگ ءِ سکین داتگ ئِے￸ کہ آئی ءِ ورگ هدا ءَ ￴مکن کتگ، لارنس اے ھبر ءَ ￴بائیبل ، پیراڈائیز لوسٹ ءِ ریفرنس ءَ کنت، بائیبل وَ چاریں آزمانی کتاباں چه یکے۔ پیراڈائیز لوسٹ انگریزی لبزانک ءِ توانگریں کلاسیکل لچھاں چه یکے که جون ملٹن ءَ نبشتگ۔ لارنس هُدا ءُ شيتان ءِ میان ءِ نه وشی ءَ ھم جنگے سرپد بیت، بِلّے که آئی ءَ باتنی پْروشت ءُ پروش گون نیست بلے آئی ءِ نِز ءَ اے دو تاکت اَنت ءُ ￶ یک ءُ ￶دومی ءِ هلاپ اَنت، یک ءُ ￶دومی ءَ گوں مکابله کنگ ءَ اَنت پمیشکا اے جنگے ۔ اشی ءَ ابید آ یونان ءِ زمانگی جنگانی سر ءَ ￴گپ کنت ءُ انوگیں جنگی لوٹ ءُ زلورتاں اسٹریٹیجی ءِ لکیر ءَ گیشنگ ءِ جُھد ءَ کنت۔
‎‏‎چوناھا اسٹریٹیجز ءِ جند نوزدهمی کرن ءَ گِیش اتگیں ءُ دلجمیں رنگے ءَ دیم ءَ اتکگ، ءُ نیپولین ءِ جنگانی میان ءَ دیمروی کنت۔ چرایشی ءَ پَد امپیریکل سائنس ءِ ￵دیمروی کنگ ءُ چیزاناں دلیل ءُ ￶منطق (ریزن) ءِ بنیاد ءَ چارگ ءِ مَیل ایشی ءَ مُکھم کنت ۔ جنگ که انسان ءِ سنگین تریں املاں چہ یکے، پرائی ءِ جنزینگ ءُ دیمروی دیگ ءَ ایشی ءِ وانگ بے کساس المی اِنت۔ وانگ ءِ اے پِڑ بندات ءَ ٹکٹس ءِ نام دیگ بیت کہ اے لبز گلانی تہ ءَ گر ءُ دار ءُ ￶راه ءُ درانی گیشینگ ءَ په کارمرز بوتگ ۔ بندات ءَ ٹکٹس “جنگی جنزانی سائنس ” گشگ بوتگ ءُ پد ءَ وتی شھارانی شاھیگانی ءَ گوں اسٹریٹیجز ءِ نام دیگ بیت۔اسٹریٹیجیز ھما اِلم اِنت که جنگجولے آئی ءِ بُنیاد ءَ وتی زمین ءَ ￴رکینت کُت کنت ءُ په دژمن ءِ پروش دیگ ءَ اے ‎‏‎نیمگ ءُ آ نیمگ بیت۔ بید ءِ همکت عملی ءَ جنگ دیم ءَ وَ برگ بیت بلے آسر ئِے دیگ گران بیت۔ جنگی سنچ یا هکمت عملی وتی کساس ءَ چہ گیش انچیں جنگ دیگ ءِ زِکت ءَ پیداک کت کنت، آ ترا گیشتر مهکم به کنت ءُ دژمن ءَ چیر به ترین اِیت گڑا اے پیمیں جنگانی بُن مدام شیرین بنت۔ جنگانی میان ءَ شرتریں ءُ مستریں ھمکت عملی ھمیش بیت که تو چون وتئی تاکت ءَ سانمند کن ئے￷ ءُ آئی ءَ داں ھما وھد ءَ چوں برجاہ داشت کن ئے داں ترا تئی جنگ ءِ سرجمیں مکسد بہ رس اَنت، چوشکہ نارملیں وهداں کہ دژمن چہ تو بے ھیال اِنت داں تو وتی تاکت ءَ مھکم کنان بہ ئے￷ ، ھمینچو وت ءَ تاکتور کن ئے￷ کہ دژمن ءَ گوں ٹوھیں جنگے ءِ نیمگ ءَ شُت بہ کن ئے￷۔ انچشکہ میکاولی دی پرنس ءِ تہ ءَ اے گپ ءِ سرا باز زور دنت کہ انچائیں وهد ءَ کہ تو گیگ ئے گڑا انچیں جنگ ءِ تیاری ءَ بہ کن کہ دژمن چہ تو آئی ءِ امیت ءَ مہ دار اِیت۔ ھمے ھیال واجہ هیربکش ءِ اوں بوتگ کہ ھردیں بلوچ گوں پاکستان ءَ جنگ کنگ ءِ پیسلہ ءَ کنت گڑا ھیربکش ءِ مستریں دلگوش ھمیش بیت کہ واکی مئے مردم جنگ ءِ واستا تیار اَنت یا مارا تیار کنگ لوٹ اَنت، مردماں ابید ءِ مارا مئے￷ روزیگی رهبند، سلاهانی ترتیب ءُ ایدگہ کُلیں چیز ٹھینگ کپ اَنت کہ آ مئے جنگ ءَ گامے دیم ءَ جُنزینت کن انت۔ ‏‎دژمن ءِ پروش دیگ ءَ پیسر چیزے کہ هیال دارگی انت، گڑا آ دژمن ءَ پھمگ انت ءُ وتی جنگی ڈسپلین ءِ ھمنکدر مهکم کنگ انت کہ چیز چه جیڑ اتگیں پروگرام ءَ زَرّھے اینگو آنگو مہ بنت۔ هکمت املی ایوک ءَ ھمے پروگرامانی گیشینگ ءِ نام نہ انت ایشی ءَ چہ گیش پریکٹیکل بوّگ انت، ھما ھکمت عملی که گیشینتگ آئی ءَ ھما ھساب ءَ املی دروشم ءَ کنگ مستریں سوبمندی انت۔
‎‏‎جنگ ءَ ابید مردماں پہ وتی لس کاراں مدام پلانے پکار انت، چیزے ءِ ٹھینگ چیزے ءِ ￵جنزینگ ءُ پہ چیزے ءِ گرگ ءَ وڑے ناں وڑے ءَ مردماں اسٹریٹیجی یے یا پلانے پکار بیت، گڑا مُلکے کہ مزنیں مھلوکے گون انت دُنیا ءُ جھان ءِ جیڑہ ءُ ￶اڑاندانی دیمپان بیت پرائی ءَ بید ءِ اسٹریٹیجز ءَ وتی رکینگ ءُ مُهکم کنگ نہ بوتگیں گپے بیت، آ سٹریٹیجز سیاسی، روزیگی، جنگی ءُ ￶ایندگه هساب ءَ بوت کُت کن اَنت ۔اسٹریٹیجیز ءِ بوگ ھم لائکی بکشا اِیت کہ چیزاناں کسانیں مدتے ءَ مزنیں دروشمے دات کن ئے چی ءَ کہ اسٹریٹیجسٹ چیزانی سان ءَ چہ گیش جھان ءَ دلگوش دے انت ءُ ھما بُنیات ءَ وتی چیزاں گیشین اَنت که آمزنیں مدتے ءَ رَکّ ات به کن انت۔
‎‏‎دنیا ءِ سوبمندیں جنگی بندپتر گواه اَنت کہ آ جنگانی سوبمندی ءِ پشت ءَ مستریں دست مدام جنگی ڈسپلین ءُ پالیسیانی بوتگ که آ جنگی سنچ ءُ بودناکی ءِ برکت ءَ گیش اِتگ اَنت ءُ ھما جنگ کہ نزور ءُ نابودیں جنگولانی کوپگاں بوتگ اَنت، آ چہ وتی آسر ءَ پیش چیر تر اِتگ اَنت۔ جنگانی ته ءَ نزور ءُ ￶نابود بوگ ءَ چه مستریں اَیب نیست۔ چوناها جنگی بود ءُ سنچ یا که اسٹریٹیجی چش اوں نہ اِنت که مادر موجود انسان ءَ گون اَنت، ایشی ءِ رودم چہ هما مکسد ءِ آژناه بوگ ءَ بیت کہ پرائی ءَ جنگ جُنزگ ءَ اِنت۔ جنگول اے مہ زانت کہ من چی ءَ جنگ کنگ ءَ ￴آں، پہ کے ءَ جنگ ءَ آں، من مرگ ءَ آں یا کُربان بوگ ءَ آں یا منی کُربانی ءِ ارزشت چی اِنت، منی توپگ من ءَ چی دات کنت؟ گڑا آ ھچبر بودئیں جنگولے بوت نہ كنت، اَنچوشکہ مئے کرّ ءَ ￴ پنجاپی پوج ءِ سپائی اَنت بکول ء ھمایانی ، کُربانی کا بکرا” اَنت۔ نوں پمیشکا اسٹریٹیجسٹانی گْور ءَ ￴جنگ ءِ سیاسی لوٹ سک ارزشت دار اَنت، اے هاتر ءَ کہ جنگانی مکسد ءُ لوٹ مدام سیاسی بنت، آ تُوری آجوئی ءِ جنگ به بنت، میان استمانی جیڑہ بنت یا استانانی ته ءُ ￶توکی گر ءُ چیل، اسٹریٹیجی ھمیشانی چار ءُ بچاری ءُ گیش ءُ گیواری ءِ راہ ءُ درانی شون ءَ دنت، دژمن ءِ پروش دیگ ءِ ھکیں جاگہ ءِ پولگ ءُ چہ ھمود ءَ آئی ءَ اُرش کنگ ءِ لائکی ءَ دنت ءُ ھمے جنگول ٹوھیں لشکرے پہ مزنیں جنگ ءَ جاڑیگ کت کنت ءُ دژمن ءَ گوں انچیں راھے روت که پرائی ءَ ناں لشکر پشت به کپ اِیت نیکه وهد ءُ پاس، شکست آئی ءَ شھمات کنت۔ تو دژمن ءَ وتی جنگی بودشتانی سبب ءَ چد ءُ مستریں درونت(سبق) دات کن ئے اگاں ھما کاراں که دژمن لوٹ اِیت تو به کن ئے￷ بلے چرایاں تو وت ءَ به پھاز ئے￷۔ پانزدہ سد سال پیش چینی اسٹریٹیجسٹ سنزو که جنگی هنرانی سر ءَ وتی تجربھانی بنیات ءَ آرٹ آف وار ءَ نبشته کنت آئی ءِ تہ ءَ سنزُو ءِ دلگوش ءِ بُنجاہ ھم ھوار بنت۔ سنزو جنگی سائنس ءِ کلاسیک نامانی ته ءَ ھوار اِنت آئی ءِ جنگی ھیال مروچیگیں نوکیں جنگی لیکھاں مھکم ءُ ￶توانگر کنت۔ اسٹریٹیجی اگاں چه بُن روتگان چارگ ءُ وانگ به بیت داں اود ءَ آرٹ آف دی وار اشی بنیات ءِ گیشنگ ءَ جوانی ءَ کمک کنت۔ سَنزُو ءِ گور ءَ جنگی اِزم ءَ سرپد بوگ پہ استان ءَ مزنیں ارزشتے دار اِیت، چے ءَ کہ اے مرگ ءُ زند ءِ سوال انت، انچیں راھے کہ کُشگ یا مِرگ ءَ ابید دگه نیمگ ءَ سر جنگ نه بیت پمیشکا چُشیں جاور سنگینی ءَ گوں چار ءُ بچار کنگی اَنت۔ سنزو اے سرجمیں جاوراں پنچ چیزانی بنیات ءَ گیشین اِیت ءُ پرائی ءَ جنگی مستریں ھنر ھمیش اَنت که جَنگولے ءَ را چہ جنگ ءَ پیش دربرگی اَنت ءُ آ سرجمیں کتاب ءَ ھمے پنچیں پوائنٹانی سر ءَ گیشین اِیت۔
‎‏‎آ ایش آنت
‎‏1.Moral law
‎‏2.Heaven
‎‏3.Earth
‎‏4.The Commander
‎‏5.Method and discipline
‎سنزو ءِ ￵گور ءَ جنگانی میان ءَ ￴مورل لا ءِ ￵ بوگ بے کساس الم اِنت ۔پہ سنزو ءَ ￴مورل لا ایش اِنت که لس مردم ءُ سپائی وتی جنگی رھشون ءِ ￵سر ءَ ھمینچک ءَ ستک به کن انت که آجنگ ءَ ￴سرجمی وتی کت به کن انت، وت ءَ سرجم ءَ جنگ ءِ تب ءَ بہ لیک ایت ھمے وڑ ءَ دژمن ءَ په دنتان به دْرش اَنت ءُ ￶جنگ ءِ ￶مستریں مورل لا همیش بیت که هچ وڑیں کُربانی دیگ ءَ ￴په چَک ءُ پد مه بہ ئے۔
‎ايون ءِ ￵ته ءَ ￴سنزو سردی گرمی ،شپ ءُ ￶ روچ ، وهد ءُ ￶پاسانی سر ءَ گپ جنگ که جنگ ءِ ￵ وهد ءَ ایشانی دلگوش دیگ چنکدر المی اِنت ۔آ گشیت دژمن ءِ ￵ریپنگ ءِ ￵مستریں هنراں چه هنرے ھمیش اِنت که تو انچیں وھد ءُ ￶جاوراں آئی ءِ سر ءَ ارش به کن که نپسیاتی سورت ءَ ￴آ په جنگ ءَ جاڑیگ نه اَنت نیکه آ ￴جنگ ￵دارگ ءِ ￵سرجمیں تاکت ءَ دار اِیت چشیں وهداں دژمن سَرّا برّا بیت ۔اگاں تئی ھکمت عملی نزور مه بنت تو دژمن ءَ ￴انچیں پروشے دات کن ئے که آئی ءِ گمان ءَ ھم نہ اِنت۔
‎آئی ءِ سیمی دلگوش زمین اِنت آئی ءِ نزؔ ءَ زمین جنگ ءِ مستریں دار ءُ ￶مداراں گیشینیت وتی ءُ ￶دژمن پاسله به بیت یا سکیورٹی ءُ ￶ایندگه چَست ءُ ￶ایر به بنت زمین ایشاں گیشنیت چے ءَ که زمین ھما میدان ءِ ￵جند اِنت که اود ءَ ￴جنگ جنز اِیت جنگجولے که میدان ءَ ￴سرپد مه بیت ناں جنگ ءَ ￴داشت کنت نیکه وت ءَ رکینت کنت۔ پمیشکا سنزو ءِ گور ءَ دژمن ءِ ￵ارش کنگ ءَ ￴ پیشتر زمینی جاور جوانی ءَ ￴چارگ لوٹ اَنت ۔اود ءِ موسم راه ءُ ￶در دژمن ءِ ￵بنجل ءُ ￶ هنکین کنگ ءِ جاہ مزنیں ارزشتے دار اَنت۔ سنزو گش اِیت ایشانی تپاسگ ءَ رند تو گوں دژمن ءَ ￴انچیں جنگے ءِ نیم شُت کن ئے که آ ترا سوبمندی ءِ ￵ملاراں کنت ءُ ￶دژمن ماں هاک ءُ جساں بیت ۔ سنزو ءِ ￵گور ءَ کمانڈر بوگ ءِ مانا جنگی بودناکیاں چه سرچکار بوگ اِنت ۔ آ گشیت جنگجولے ءَ ￴سنجیدگی ءُ ￶دانائی ءِ دلجمیں مهارے گون به بیت ،جنگ ءِ ￵مستریں جنزینوک جنگجول اَنت تنا وهدی که جنگجولانی جند جنگی ڈسپلین ، ءُ ￶پکتگیاں سرید مه بنت ھشکیں تیر ءِ ￵آس دیگ ءَ ￴باج برگ نه بیت یکے و جنگانی ته ءَ ￴جنگی ڈسپلین ءِ ￵جند به گیش اَنت دومی ھمک جنگجول آیانی سرجمی ءَ پابند کنگ به بیت۔
‎ایشاں ھوار آرٹ آف وار ءِ ￵تہ ءَ ￴سنزو اے اوں گش اِیت کہ جنگ سرجمی ءَ ￴پروش دیگ ءُ ￶رپینگ ءِ ￵نام اِنت ھردیں کہ تو دژمن ءِ ￵ارش کنگ ءِ ￵سرجمیں زکت ءَ ￴دار ئے گڑا آئی ءَ ￴ھمے مارشت ءَ ￴بہ دے کہ تو اینچو مھکم نہ ئے کہ آئی ءَ ￴ارش کت بہ کن ئے تو کہ مزنیں تیاری یے پہ جنگ ءَ کنگ ءَ ￴بہ ئے داں دژمن آئی ءِ ￵کساس ءَ ￴زانت کت مہ کنت دژمن ءِ ￵ھمینچُک نزیک ءَ بہ ئے آئی ءَ ￴ انچیں سما یے دیگی اِنت کہ تو چہ آئی ءَ ￴دور ئے اگاں دور ئے داں آ سما بہ کنت تو نزیک ئے۔ اگاں آ جوانی ءَ ￴جاڈیگ اِنت داں ترا دو ھمینچُک تیار بوگی اِنت اگاں آ تئی بستات ءَ ￴چہ گیش تیار اِنت داں چرائی ءَ رکگ ءِ ￵ھنر ￴ھیل گرگی اِنت۔ اگاں دژمن آسودگ اِنت داں آرام ءَ برئے، لشکرے تپاک اِنت آیاں سندگ ءُ ￶جتا کنگ ءِ ￵راہ ءُ ￶دراں شوھاز ءُ ￶ھما وھد ءَ ￴سرے اُرش بہ کن کہ پہ جنگ ءَ ￴تیار نہ اِنت ءُ ￶ھما جاھاں اُرش بہ کن ئے کہ آیانی امیت ءَ ￴چرتو نہ دار اِیت ۔دومی نیمگ ءَ ￴اگاں تو پہ ستک جنگے جنزینگ ءَ ￴ئے ءُ ￶آئی ءِ ￵سوبمَندی ءِ ￵امیت سبزگ ءَ ￴نہ اِنت داں جنگجولانی سلاہ زنگ گِر اَنت ءُ ￶مارشت آپ بنت وتارا چہ پروش ورگ ءَ ￴رکینگ وتی سر ءَ انت بلے دژمن ءِ ￵پروش دیگ ءِ ￵تہ ءَ ￴دست مدام دژمن مان بیت پمیشکا جنگ ءِ ￵میان ءَ ￴نا دژمن ءِ ردی ڈالچار کنگی اِنت نیکہ وتی دست ءِ ￵شکار یل دیگی اِنت ھمے کہ گند ئے کہ جاور تئی ھک ءَ اَنت ارش بہ کن۔
‎وار اسٹریٹیجی ءِ ￵دگه کلاسیکل نامے میکاولی اِنت که آ شانزدهمی کرن ءَ دی پرنس ءَ نبشته کنت ۔ دی پرنس روچ ءِ مروچی ملیٹری سائنس ءِ ￵دلجمتریں بن ھشتان چه یکے۔ چوناھا دی پرنس رینیسانس ءِ ￵اهد ءِ ￵کارے اے ھمے زمانگ اِنت که یورپ ءَ ￴هاس اٹلی ءَ ￴نوک نوکیں اِلم توانگر بوهان انت چرچ ءُ ￶مذهبی ستکانی بام دیگ ءَ انت ھمک پڑ ءَ آشوب آیگ ءَ اِنت استانانی سیاسی منزر نامه نوکتریں تھیوریانی بنيات ءَ ￴منزم بوگ ءَ انت۔ تاکت ءِ دروشم ءُ ￶مهار بدلی ءِ نیمگ ءَ جُنزگ ءَ اِنت ،دی پرنس ھمے موسم ءِ ￵جهگیری کارے ایشی ءِ تہ ءَ میکاولی استانانی پاور آیانی رکینگ ءِ هُنر ءِ سر ءَ گپ کنت پمیشکا بازیں کواس ایشی ءَ اٹلی ءِ پولیٹیکل ٹیرٹی کہ سرپد بیت۔ دی پرنس ءِ ￵مستریں دلگوش پرنسے پوزیشن ءِ سر ءَ اِنت که چی پیم ءَ پرنس وتی پاور ءَ برجاه بدار اِیت یا مستر ءُ ￶توانگر کت به کنت۔ ھردیں که ما پاور گشیں گڑا آئی ءِ مستریں دست جنگ اِنت ،پمیشکا میکاولی بروسہ اوں جنگ ءِ سر ءَ انت آ په پاور ءِ برجم دارگ ءَ جنگ ءَ همینچو ارزشت دنت که آئی ءِ نزاں اگاں جنگے که مورلی ھرچنت هراب اَنت بلے چرائی ءَ ￴پاور رک اِت کنت گڑا آئی ءِ ￵کنگ لازم اِنت آ گشیت پرنسے پرے گپ ءَ شش ءُ پنچ ءِ ته ءَ مه بیت که من دوست دارگ باں یا ڈوبارگ آئی ءِ گور ءَ آئی ءِ پوزیشن به بیت بلے میکاولی اے گپ ءِ ￵ سر ءَ ستک دار اِیت که اگاں پرنسے وتی جنگی کردار ءِ سوب ءَ دوست دارگ نه بیت جیڑہے نہ اِنت بلے اگاں ڈوبارگ بیت گڑا جیڑہ یے ایشی ءِ ￵مانا ایش اوں نہ اِنت که آجنگ مه کنت داں دوبارگ مه بیت بلکیں وتی جنگی ھکمت عملی انچو بہ کنت که دوبارگ ءِ ￵نوبت پیداک مہ بیت اگاں آئی ءِ بنیات ءَ ￴جنگ مہ کنت گڑا هَردُک هَراں چه پیادگ بیت نا آئی ءِ پاور رک اِت کنت نیکہ استان۔ اولی ماڈرن اسٹراٹیجسٹ میکاولی وتی جنگی اسٹراٹیجی ءَ ￴یک ازمی ڈائیلاگ یے ءِ دروشم ءَ ￴شون دنت۔ اے اپلاتون ءِ ￵ اپولوجی ءِ ڈائیلاگ نہ اِنت کہ سکرات بنی آدم ءِ باتن ءُ جبین ءِ ￵سر ءَ گپ ءُ گال کنت ناکہ تھوسی ڈائڈز ءِ میلین ڈائیلاگ اَنت کہ ایتھنز ءُ￶ میلان ءِ پیلولونیشین جنگ ءِ ￵میان ءَ بیت۔ اے ڈائیلاگ جنگولے پیبرویزو کلونا ءُ پلورِنس ءِ اشراپی تبک ءِ ￵نیام ءَ ￴اَنت۔ اے تیوگیں گپ ءُ گال یورپی روزیگی ، چاگِردی ءُ ￶ٹیکنالوجیکل بدلی ءَ ￴جنگی اسٹراٹیجی ءُ ￶جنگی ھکمت املی سان داتگ اَنت۔ گڈسر ءَ پیبرویزو جنگی اسٹراٹیجی لھتیں رھگیری درشان کنت۔ ھما چیز کہ دشمن ءَ ￴ھاٹیگ دنت ءُ ترا تاوان دنت، ھما چیز ترا ھاٹیگ دنت دشمن ءَ ￴تاوان دنت۔ ھرکس کہ دشمن ءِ ￵جنگی پندل ءَ ￴گیش شھوار ءُ ￶سرپد بیت ءُ ھمک جنگی ٹریننگ ءَ ￴گون سکّی ءِ ￵سگگ ءَ ￴کمتر ھتر گندگ کیت ءُ ￶باج برگ ءِ ￵امیت گیش داشت کنت- میکاولی انچوش کہ جنگی اسٹراٹیجسٹے بوتگ ءُ ￶پلورِنس ءِ ￵سیاست ءِ ￵بھر بوتگ، میکاولی ءِ لبزانک ءُ ￶کامل پسندی ءَ دشمن ءِ ￵ واب پروشگ ءِ ￵شون داتگ۔ میکاولی وتی جنگی اسٹراٹیجی ءِ ￵تہ ءَ گش اِیت پولاد ءُ آسن ءَ چہ شرتریں دشمن ءَ ￴شُد ءُ ￶گژن ءِ ￵سر ءَ پروش بہ دئے￷، چوشیں باج ءَ ￴(فضلیت) ءَ ￴چہ گنج ءِ ￵ھساب گیش بیت ۔ جنگانی تہ ءَ پہ وت سھت ءُ پاس گچین کنگ ءُ پہ وت ءَ کارمرز کنگ المی شے اِنت. اندسٹری ءُ ￶ٹریننگ بازیں مردم جوڈ کنت بلے ابرم بس لھتیں مردماں بھادر ءُ تمرد جوڈ کنت۔
‎جنگانی تہ ءَ رھگیری ھژدری اِنت۔ جنگولاں شِنگ کنگ ءَ ￴چہ گھتریں جنگولاں فرنٹ ءِ ￵جوڑ کنگ شون دیگ بہ بیت، پرچا کہ سکّی ھما وھد ءَ ￴کمتر بنت وھدے دشمن ھرکجا پجّا آرگ بیت۔ جنگول فرنٹ لائن ءَ ￴چہ پیسر ءَ ￴در برگ ، سرگوست زانگی سوچ دیگی اِنت۔ پرچا کہ اے المی شے اِنت کہ ھرکس جنگے تہ ءَ منزم نہ اِنت آ باج برتگیں جنگ ءَ ￴ھم پروش وارت ۔ میکاولی دیمتِر ءَ گش اِیت وھدے ترا سرپدی بیت کہ دشمن تئی کارشوناں سرپد اِنت تئی واستا المی انت وتی کارشوناں بدل کن۔ میکاولی شوک گش اِیت کہ ھرکسی کر ءَ شور ءُ سلاه بہ زور بلے سک کم سرپد بہ بیت کہ تو وتی جنگول ءَ ￴چے وڑ ءَ منزم کنگ ءَ ئے. میکاولی ءِ ￵کر ءَ لھتیں چیز ءَ ￴گیش ارزشت داشتگ جنگانی تہ ءَ بوت کن جنگی ابرم ھمیش اِنت یا بوت کنت جنگانی تہ ءَ لھتیں چیز اسل ءَ جنگی راستی اِنت۔ میکاولی چار نکتہ ءِ سرا ءَ ￴زور دنت کہ جنگ ءِ تہ ءَ مردم، آسِن ،زَر ءُ ￶نان جنگے ھما چُنڈُکے ترندے ریشہ دار ٹشو اِنت کہ آ جتائیں ھڈ ءَ یکجاہ کنت ۔ میکاولی دیمتِر ءَ ￴پد ءَ گش اِیت کہ ایشانی تہ ءَ مردم ءُ ￶آسن گیش ھژدری انت. اے تچکیں گپے کہ مردم ءُ آسن ءِ ￴تہ ءَ اے بود ھست کہ نان ءُ ￶زَر شوهاز کت کنت بلے زَر ءُ ￶نان مردم ءُ آسن ءَ وڑ کت نہ کنت۔ میکاولی ءِ ￵جنگی دور چاری ءَ ￴سنزو ءِ ￵لیکہ ءِ ￵گوما نزیک کُت کن ئے.ھردو اسٹراٹیجی ءِ ￵ارزشت ءُ ￶جنگی ھکمت املی ءِ ￵سر ءَ زور دینت۔ میکاولی یک بے رهم ءُ ￶ متحرکیں جنگی ھکمت املی ءِ ￵سر ءَ گیشتر زور دنت۔
‎جنگ ءَ ￴بازیں مردم وتی دلاں ایر کنت بلے گڈسر ءَ ￴ھما مردم ءَ ￴وتی ساہ، نپس ءُ ￶گین ءَ داشت کہ آیاں وتی زات ءُ ￶پوزیشن ءَ ￴چہ وتی( تحریکی) راستی گچین کتگ
‎میکاولی پرنسے ءَ ￴په نوکیں رویلٹی ءُ ￶بادشاہ اَت پاور ءَ ￴سرید بوگ ءِ سر ءَ گپ کنت۔ آ گش اِیت که نوکیں ھاکماں وتی تاکت اگاں مهکمی گون اِنت گڑا وتی رکینگ ءِ زکت ءَ داشت کنت اگاں ناں په وتی بادشاھی ءَ برجاه دارگ ءَ آئی ءَ دگه زمینے ءُ دگه تاکتے ءِ ￵چمدار بوگی اِنت۔ میکاولی ءِ نزؔ ءَ ھاکمانی مستریں زور جنگ ءُ آئی اسٹریٹیجیز به بنت آگشیت ایش همے واستا لازمی اَنت که ایشانی سوب ءَ ￴ هاکمے وتی کلیں چیزاں برجاه داشت کنت که آئی ءَ گرگی اَنت پریشی ءَ ￴بادشاه ءُ ￶هاکمانی ملیٹری ءِ ￵مهکم بوگ لازم اِنت آئی ءِ سپائی انچو لائک ءُ چالاک به بنت که جنگ ءِ میان ءَ وتی رکینگ ءُ دیم ءِ ￵تاکت ءَ پروش دیگ ءِ سرجمیں زکت ءَ بدار اَنت ۔چو میکاولی وتی جنگی تجربھاں چہ تھیوری ءَ دیم ءَ کار اِیت آئی ءِ مستریں تجربه پانزدہ سد ءُ ￶دوازدہ ءِ ￵اسپین ءِ ￵گوما جنگ بیت که اٹلی باج بارت ھمد ءَ ￴چه میکاولی هیال کنت که چہ پیم ءَ ￴پاور دومی تاکت ءِ ￵ دست ءَ کارمرز بیت همے هاتر ءَ که آئی ءِ ￵ مستریں زور پاور منٹینس ءُ آئی ءِ پراہ ءُ شاهیگانی سر ءَ اِنت۔ دی پرنس ءِ مستریں تراناں چه یکے هیالی دنیا ءُ ￶راستی ءِ میان ءَ تپاوت ءِ سر ءَ اِنت، میکاولی ءِ نز ءَ استان ءِ مستریں گر ءُ ￶دار آئی ءِ ￵پاور اِنت تنا وهدی استانے ھر وڑیں جنگ ءُ ￶جدلے ءِ ￵اوپار کنگ ءُ آئی ءَ سرجمی ءَ دارگ زتک ءَ نه دار اِیت بزان که آ سیاسی ءُ ￶جنگی هساب ءَ ￴نزور اِنت، اے واستا که پرائی ءَ ￴پاور هیالی چیزے ￵جوڑ بیت میکاولی ءَ ￴وتی جند ءِ ￵ترزكار مدام امپیریکل بوتگ، ھمے واستا لارنس فریڈمین ءَ ￴ھوار بازیں کواسے آئی ءَ را سیاسیات ءِ پت لیک اِیت ایش که میکاولی ءَ ￴سیاست ءِ ￵پت گش اَنت ۔ایشانی گْور ءَ چشیں منانک باز اَنت که آیانی بنیات ءَ وتی لیکگ ءَ سابت کت به کن اَنت چرایاں چه یکے ایش اِنت که سیاست سرجم ءَ ￴تاکت ءِ ￵گره دار کنگ ءِ نام اَنت ۔میکاولی ءِ مستریں پلسپھاں چہ یکے ھمیش اِنت که سیاسی سروائیول ا سینٹیمنٹل ریل ازم ءِ ￵بنیات ءَ ￴رک اِت كنت بزاں که لاچاری ءُ ￶مجبوری یا که زهر ءُ وشان کنگ ءِ نیمون ءَ نا جنگ بوت کنت سیاست ءُ جنگ ءِ وتئی راستی بنت، ھمایانی بنیات ءَ ￴جنگی ڈسپلین ءُ ￶تربیت گیشنگ بنت۔ جنگی راستیان چه سرگوزگ هیالی دنیا یے ءَ وتی تاکت تسور کنگ بیت بلے آئی ءِ پرکٹس کنگ نہ بوتگیں گپے۔ میکاولی ءِ ￵تاکت ءِ سر ءَ جوانترین سیاسی اپروچ چو سنزو ءُ ￶ ایندگہ اسٹریٹیجستاں ھمیش اَنت که چی پیم تاکت ءِ دیم چالاکی ءَ گوں دارگی اِنت۔ میکاولی گور ءَ اسٹریٹیجی ءِ ￵اسکوپ مان نه گیش اَتگ آگش اِیت جنگ وت رسکے دو دلگ بوگ ایشی ءَ ￴مان گیشین اِیت پمیشکا ایش ممکن نه اِنت که مدام سیپ کورسے سرجمی ءَ پجارگ به بیت جنگانی ته ءَ چیزانی نیچر ھمے وڑ اِنت کہ تو ھچ وڑیں اڈاناں یکر کت نه کن ئے داں دگرے کاؤنٹر مہ کن ئے نیکه” هرچی بیت زانگ دنت “والا پلسپه ءِ سر ءَ چیز جنزینگ بنت۔
‎دی پرنس ءِ ￵دگه جوانیں شری یے ایش اِنت که آئی ءِ ته ءَ ￴میکاولی ڈنی دژمن ءِ دلگوش دیگ ءَ گیش وتی ته ءَ جنگجولانی زکت ءُ ￶جنگی اوپار برجاہ دارگ ءِ سر ءَ زور دنت آئی ءِ مَنگ اِنت تنا وهدى تاكت ءِ ￵مهار تئی وتی دست ءَ اِنت ءُ شنگ شانگ نه اِنت گڑا تو دلجمیں ھکمت عملی ٹھینگ ءَ بے سوب نه بہ ئے ۔آگشیت دژمن ءِ کاؤنٹر کنگ ءِ یکیں دار ءُ مدار گوں تاکت ءَ اِنت ایشی ءَ برجاه دارگ ءُ ￶شاهیگان کنگ ءَ پہ لازم اِنت شھمیں سیاسی ادراھے به بیت داں آچیزانی کساس ءَ پجار اِت به کنت ءُ تاكت ءِ ￵ھسابیں ھکمت عملی جوڑ کت به كنت۔
‎سنزو ءُ ￶میکاولی ءِ گور ءَ جنگی اسٹریٹیجیز ءُ ￶پلان وتی زمانگ ءِ ￵ھساب ءَ ￴سوبمندی ءِ ￵تجربہ آیانی ￵جند ءَ ￴اوں کتگ بلے مرچی ئیں دنیا ءَ ￴جنگ ملٹیپل دروشماں جنزینگ بوگ ءَ ￴اَنت، پمیشکا مارا اسٹریٹیجی ءِ ￵ لینڈ اسکیپ مرچی ئیں ھساب ءَ ￴چارگ کپ اِیت۔ مروچی دنیا آئیڈیانی مکابلہ اِنت جنگ ءَ نپسیاتی دروشمے زورتگ، جنگجول ءُ ￶جنگی رھشون آئیڈانی سر ءَ بروسہ دار اَنت ، بلے چوش اوں نہ اِنت کہ اسٹریٹیجیز ایوک ءَ آئیڈایانی بنیات ءَ ￴چیزانی پلان کنگ اِنت ایشی ءَ ￴چہ ارزشتریں چیز دیم ءِ تاکت ءَ ￴اسل مانا ءَ ￴پجارگ اِنت۔ چُش مہ بیت کہ مزنیں جنگے ءِ ￵تیاری وت ءَ گوں مئدود کتگ، اِش نہ جیڑ اِتگ کہ دیم ءِ ￵تاکت ایشی ءِ ￵ڈیلّ کنگ ءِ ￵چونیں زِکتانی گنجائش ءَ ￴داشت کنت اگاں ایش دلگوش دیگ مہ بنت گڑا چوشیں وھداں ھما اسٹریٹیجی کہ پہ جنگ ءَ ￴ٹھینگ بوتگ اَنت دیم ءِ ￵تاکت ءِ ￵دستاں چیرتر اَنت، پمیشکا دوئیں مکابلہ ءِ ￵تاکتانی نہ جیڑ اتگیں گنجائش چارگ کپ اَنت، اسٹریٹیجیز ھما پلکسیبلٹی ءِ کہ لوٹ ءَ کن اَنت آیاں دلگوش نہ دیگ ناں پکتگی یے۔ ھمے چیز اسٹریٹیجی ءِ ￵بنیاتی ھیال ءَ ￴توانگر کنت کہ اے انسان ءِ ￵بودناکیاں چہ سستگیں چیزے نہ اِنت ، ایشی ءَ ￴ انسان ءَ ￴پہ مزنیں جنگانی پروش دیگ ءَ ￴کارمرز اتگ مزنیں تاکت ءُ ￶زمین وتی دست ءَ ￴کتگ اَنت ۔ لارنس فریڈمین انگریز نبشتہ کارے آئی ءِ ￴ گیشتریں کار ملیٹری چست ءُ ￶ایرانی سر ءَ انت ۔آ وتی کتاب اسٹریٹیجی اسٹری ءِ ￵تہ ءَ ￴مارڈن اسٹریٹیجی ءِ ￵کنسپٹ چہ سائنس ءُ ￶لوجک ءِ ￵دیم ءَ ￴آیگ ءَ ￴گوں بندوک کنت آگشیت مارڈن اسٹریٹیجسٹانی دلگوش ءِ ￵بنجاہ دژمن اِنت ءُ ￶ایشی ءَ ￴ھوار ھما کلیں لوٹ اَنت کہ چرایاں دژمن یا دیم ءِ تاکت مستر ءَ ￴چہ مستریں تباهی ءِ ￵دیمپان بوت کنت آوتی گلگدارے ءِ ￵تہ ءَ ￴گش اِیت کہ بنکی سورت ءَ اےکتاب جنگی لیکھانی تاریکے ۔ ایشی ءِ ￵تہ ءَ ￴ھکمت عملی جتائیں تھیوریانی بنیات ءَ ￴گیشنتگ کہ ھمک کس ءَ پہ جتا جیڑگ ءِ ￵در پیداک بہ کنت ءُ سرجم ءَ ￴تھیوری ءُ ￶پرکٹس ءِ ￵میان ءِ ￵سیادی سر ءَ اِنت کہ چے پیم آئیڈیانی سر ءَ امل بوت کنت۔ لارنس ھمے سرجمیں ترزکار ءَ ￴اسٹریٹیجیز ءِ ￵نام دنت اے لبز ءِ جند ءَ ￴ہژدہومی کرن ءِ ￵گڈسر ءَ ￴نونزدہ می کرن ءِ ￵بندات ءَ یونانی اسٹریٹیجیسٹ کارمرز اَنت ءُ ￶ھمے زمانگ ءَ لھتیں جنگانی میان ءَ ￴ لھتین انچیں چَست ءُ ￶ایر کن اَنت کہ آ مروچی اسٹریێیجیز گشگ بنت ۔بلے اے لبز ءَ ￴ لیکہ ءِ بنیات ءَ لارنس نیپولین گیشینت ءُ ￶جنگی سِنچ ءُ ￶بود ءَ مزنیں ارزشتے دنت ۔ آ گش اِیت نیپولین چہ 
‎نوزدہ می کرن ءِ ￵لیکھی ان لائیٹ منٹ ءَ متاسر بیت کہ انسان لوجک ءُ ￶سائنس ءِ ￵نیمگ ءَ ￴دلگوش دنت پرایاں لیکہ ءُ ￶آئیڈیا چیزاں بدل کنگ ءُ آشوب آرگ ءَ ￴دلجمیں وسیلہ بنت۔ لارنس ءِ ￵نز ءَ ھمے آئیڈیاں اِنت کہ جھان ءَ ￵گر ءُ ￶دار کنت ،ممکن ءُ ￶نا ممکن ءَ ￴گیشینت ءُ ￶اسٹریٹیجیز ھمیشانی پیداوریں ھیالے کہ وتی باندات ءَ ￴مھکم کنگ ءُ ￶وتی وتواکی ءَ ￴دنیا ءِ ￵پنجگاں چہ آجو کنگ ءِ ￵زِکت ءَ ￴برجاہ دار اِیت۔ جنگی ھدا نیپولین ءِ ￵یک ھاسیتے ￵ایش بوتگ کہ آئی ءَ مهلوک ￵آشوبی پوجی جوڑ کتگ۔ نیپولین ءَ جنگی رھبند کہ داتگ اَنت، ایش اسول جنگ ءَ ￴سوبمندی ءِ نیمگ ءَ بارت۔ نیپولین گشیت کہ جنگانی تہ ءَ آپریشن انچیں ھکمت عملی ءِ ￵دروشم ءَ ￴کنگ بہ بنت کہ دشمن اجکھی ءُ ￶ھیرانی ءِ آماچ بہ بیت .چو آپریشن ھیروپ ءُ ￶آپریشن بام ءِ ￵دروشماں ۔ دشمن ھما وھد ءَ دپائی پوزیشن ءَ شُت بزاں تو دشمن ءِ تہ ءَ بیھارے ￵ پیداک کتگ ￶ءُ ایش بیھار دشمن ءَ ￴اے ترس ءَ ￴دنت کہ تو دشمن ءِ ￵بنجل ءَ ھم ارش کت کن ئے ۔ ھمک آپریشن، مھکمیں پوجی مشک ءِ￵ بنداتی مکسد دشمن ءَ ￴بے وس ءُ کُشگ اِنت ءُ دشمن ءَ ￴بے وس کنگ ءِ ￵واستا دشمن ءِ ￵کمیونیکیشن لائن ءُ سپلائی لائن تباہ کنگ بہ بنت. تئی جنگول انچو شھوار بہ بنت کہ دشمن اِیشاں ھیران مہ کن اے دشمن ءَ ￴ھیران بہ بکن اَنت۔ نیپولین ءِ ￵دو اسٹراٹیجی سک باز نامدار اَنت۔ اولی اسٹراٹیجی آف سنٹرل پوزیشن ، دومی اسٹراٹیجی آف انڈیریکٹ اپروچ۔ اولی اسٹراٹیجیءَ چہ مراد ایش اِنت کہ وھدے دژمن روزیگی ءُ ￶پوجی نِز ءَ بالاتر اِنت اسٹراٹیجی آف سنٹرل پوزیشن ھمے ھالَت ءَ ￴کارمرز کنگ بیت کہ دژمن ءَ ￴بھر ءُ ￶بانگ کنت ءُ ￶ھمے بھر ءَ ￴ھلاس کنگ ءِ ￵جھد بکنت ۔ وھدے دژمن پرانس ءَ ￴چہ گیش زور آورتر بوتگ نیپولین ءَ ￴ھمے اسٹراٹیجی کارمَرز کتگ۔ اسٹراٹیجی آف انڈیریکٹ اپروچ ءِ تہ ءَ نیپولین گیش دژمن ءِ کمیونیکیشن لائن ءُ ￶سپلائی لائن ءِ ￵کٹ کنگ، جنگولانی پوجی مشک کنگ ءُ ￶انچیں جاگہ ءَ ￴ارش کنگ کہ اود ءَ دژمن ءَ ￴گو مان ھم مہ بیت۔ دیمتر ءَ ￴نیپولین وتی جنگی لیکہ ءِ ￵گیش ءُ ￶گیواری ءَ ￴چہ گیش امل ءِ ￵ سرا زور دنت۔ آئی ءِ ￵نز ءَ جنگ ءِ ￵ازم ارزان ءُ ￶سادگ انت ایشی ءِ ￵زانگ ءَ ￴پہ تھیوری ءُ ￶ سائنسے نہ لوٹ اِیت۔ جنگ وت ءَ وت گیشین اِیت کساس ءِ ￵ھساب ءَ ￴کمیں لشکرے ءَ ￴گوں سوبمندیں جنگے ءِ ￵نیمگ ءَ ￴ روگ ءَ ￴چہ لازم اِنت دژمن ءِ ￵کساس ءَ ￴چہ گیشیں لشکرے ترا ھما میدان ءَ ￴گون بہ بیت کہ اود ءَ ￴تو دژمن ءَ ￴گوں جنگ کن ئے یا وتی( دفاع) ءَ ￴بکول ء نیپولین پریشی ءَ ￴ناں کتابانی تہ ءَ ￴سر سر جنگی اِنت ناں کہ دگہ جاھے ءَ دزموش کنگی انت،ایشی ءِ ￵بوگ ءَ ￴گوں جنگی بودناکی ءُ ￶زہانت ءَ ￴انت ءُ ￶نیپولین ءِ ￵گور ءَ ھکمت املی ھمیش انت کہ مزنیں جنگانی کنگ ءَ ￴پہ مزنین لشکرے کارمرزگ ءِ ￵ھنر ءَ ￴بلد بوگی انت۔ نیپولین بندات ءَ ￴چہ جنگ ءَ ￴وتی ھساب ءَ ￴چارگ ءَ ￴نہ بوتگ آئی ءَ ￴فریڈرک دی گریٹ ونتگ ءُ ￶چرائی ءَ ￴متاسر بوتگ۔ فریڈرک 1740 ءَ ￴تاں 1786 ءَ ￴پریشا ءِ ￵بادشاہ بوتگ ، ایشی ءَ ￴پیسر وتی زمانگ ءِ ￵الاکہ ءِ کمانڈرے بوتگ ءُ ￶شوکیں جنگی نبشتہ کارے بوتگ ایشی ءَ ￴ھوار جوانیں جنگی تربیتے ءِ ￵مالک بوتگ ءُ ￶ درندیں جنگی نزم ءُ زبت ءِ ￵پابندیں کمانڈرے بوتگ۔ فریڈرک ءِ ￵مستریں دلگوش جنگانی گونڈ گرگ ءُ ￶جاندار کنگ ءِ ￵سر ءَ بوتگ۔آئی ءِ ￵منگ بوتگ کہ دراجیں جنگانی سوب ءَ ￴استانانی ریسور سزاں ھوار سپائی ھلاس بنت ءُ ￶فریڈرک ءِ ￵ملک چوناھا گریبیں ملکے بوتگ۔ آئی ءَ ￴تجربہ کتگ کہ جنگ چوں ریاستانی کسمت ءِ ￵پیسلہ ءَ ￴کن انت ءُ ￶ھما جیڑھانی گیش ءُ ￶گواری ءَ ￴کن انت کہ بید ءِ ￵جنگ ءَ ￴گیش اِت نہ کن انت ۔ آ گش اِیت استانانی سربراہ ھچ ءِ ￵پابند نہ انت ،جنگ وتی ھکانی رکینگ ءُ ￶برجاہ دارگ ءَ ￴پہ کن انت ۔ آئی ءِ ￵نز ءَ جنگ زلورتے پہ آسرے ءِ ￵ برگ ءَ ￴ھما پائدگ چارگ بہ بنت کہ زلورت ءَ ￴ سرجم کت کن انت ۔ نیپولین فریڈرک ءِ ￵ھمے چیزاں چہ متاسر بوتگ آ چو فریڈرک ءَ ￴ وتی سیمسراں چہ دور جنگ کنگ ءِ ھک ءَ ￴نہ بوتگ دیم ءِ ￵تاکت ءِ ￵تباہ کنگ ءِ ￵تچ ءُ ￶تاگ ءَ ￴وتی سمبالگ ءِ ￵ھنر ءَ آئی ءِ ￵گور ءَ اھم بوتگ۔ ورنائیں پوج ءَ آپسرے ءِ ￵بستار ءَ ￴نیپولین ءَ ￴گئبرٹ اوں ونتگ ءُ ￶چرائی ءَ ￴لھتیں چیز وتی ھکمت املیانی بھر کتگ چُش کہ اھمیں جاھاں ارش کنگ کہ چرائی ءَ ￴جنگءَ ￵شدت رسیت یا جنگ تیزی نیمگ ءَ جنز اِت کنت اگاں زلورت ئے آئی ءِ ￵گشگ انت کہ یورپ ءِ ￵سر ءَ ھما راج ھاکمی کت کنت کہ آئی ءِ ￵تہ ءَ مردی جرت مان ءُ ￶وتی راجی لشکرے جوڑ کنگ ءَ ￴سوبمند بیت بلے آئی ءَ ￴اے واب ءِ ￵سرجم کنگ ءِ ￵راہ ایوک ءَ ￴بھرتی کنگ نہ لیک اتگ آئی ءِ ￵گور ءَ سپائی یے ءُ ￶شھری یے زمہ واری جتا بوتگ انت ،وتی رکینگ ءُ ￶جنگ ءَ ￴دیم ءَ ￴برگ ءَ ￴پہ اے دوئیں جتا چارگ کپ اَنت۔ آئی ءِ ￵بودناکی ھکمت املیانی واستا ایوک ءَ ￴نوکیں ءُ ￶شوکیں ھیالے نہ بوتگ آئی ءِ گیشتِر زور ھمیشانی گیشینگ ءُ ￶املی دروشم ءَ ￴دلیری ءَ ￴گوں کنگ بوتگ آئی ءِ ￵دلگوش مدام پیسلہ کنیں جنگ ءِ ￵سر ءَ بوتگ۔آ جنگی اسرانی دیمپان بوگ ءَ ￴پہ تیار بوتگ ءُ ￶جنگی ماھول ءِ ￵پیداک کنگ ءَ پہ جھد کتگ ئِے وتی سیاسی مکسدانی گرگ ءَ ￴پہ دیم ءِ ￵لشکر وت ماں وت میڑینگ ءِ ￵جھد کتگ ئِے داں ھمینچو کپی چُنڈی بہ بنت کہ وتی سیاسی مکسدانی گرگ ءَ گھگیری ءِ ￵ اھمیت ءُ ￶بروسہ ءَ پیداک کت مہ کن اَنت۔ نیپولین ءَ ￴جنگ ءِ ￵بابت ءَ ￴وتی لیکہ ھچبر سرجمی ءَ ￴بیان نہ کتگ چو آئی ءَ ￴جنگ ءِ ￵ مزن مزنیں رھبند ءُ ￶اسول چہ مزنیں جنگی تھیورسٹاں ونتگ انت بلے آئی ءِ ￵دلگوش مدام وتی زمانگ ءِ ￵جنگی جیڑھانی سر ءَ املی دروشم ءَ ￴کار بوتگ۔
‎لارنس ءِ ￵گور ءَ اسٹریٹیجی بید ءِ چار ءُ ￶بچار ءَ باج بررگ ءِ ￵وسریں دل وشی یے ءُ چار ءُ ￶بچار ءَ ￴بید ءاسٹریٹیجی ءَ آیوکیں شورے کہ پروش ورگ ءَ ￴رند سما کنگ بیت ایشی ءِ ￵درور چو ھما بلوچی بتل ءَ ￴انت ”مہ مر ات میشاں کہ ملک بھارگاہ بیت“داں بھارگاھے بئیت میشانی زندگ دارگ ءَ ￴ پہ سِٹ ءُ ￶کپے و لوٹ اِیت ۔ گشگ ءِ ￵متلب ایش انت کہ اسٹریٹیجی ایوک ءَ ￴ ہستیں پوزیشن ءُ ￶جاور ءِ ￵گر ءُ ￶دار کنگ ءِ ￵نام نہ انت ایشی ءَ ￴چہ گیش دلگوش کرزیں ،چیز ھما پکر انت کہ اے میان ءَ ￴ چہ کنٹرول ءَ ￴ در آیگ ءِ ￵گنجائشاں پیداک کن انت۔
‎نوں ایشی ءِ ￵واستا اسٹریٹجی ءِ ￵جتائیں فارم زانگ لوٹ انت کہ آ ملٹری،سیاسی ءُ ￶ سفارتی لیڈرانی پہ بےکساس اھم انت۔ چوناھا ریسرچر ءُ ￶اسٹریٹیجسٹاں اسٹریٹیجی سے بھر ءَ ￴گیشنتگ انت کہ اے بنکی سورت ءَ ￴اسٹریٹجی ءِ ￵فارم گشگ بنت کہ آ ایش انت ۔
‎‏1۰ Physical violence
‎‏2۰ Cunning or guile
‎‏3۰ Formation of coalition
‎پیزیکل وائیلنس ءِ اپروچ پرشت ءُ پروشیں جنگ ءُ کُشگ ءِ سر ءَ زور دنت کہ جنگانی بنداتی ءُ اھمیں زلورتے دُژمن ءَ نزور ترینگ ءَ پہ لازم اِنت آئی ءِ لشکر ءَ بہ کُش ھلاس کن ءُ ھما کُلیں چیزانی تباہ کنگ ءِ جھد ءَ بہ کن کہ چرایاں دُژمن ءِ لشکر ءَ مھکمی رسگ ءَ اِنت پیزیکل وائیلنس جِتائیں شکلاں کارمرزگ بوتگ زورگری ءُ ایردستی جنگ ءَ اِیشی ءِ رنگ ھر دوئیں ھساب ءَ گندگ کاینت یکے و سرمچارانی اوتاگاں اُرش کنگ دومی لس مھلوک ءِ جنگ کُشگ داں زورگر ھما روتگاں ولگوج نہ کنت کہ ھمودا جنگ ءَ مھکمی رسگ ءَ اِنت ھمے وڑ ءَ ایردست ءِ جنگ گوں دژمنیں استان ءِ سپائیاں نہ بیت آیانی ٹارگٹ ھما کُلیں چیز بنت کہ آ دُژمن ءِ تاکت ءَ مھکم کنگ ءَ کردے پیلو کن اَنت آ دلارانی شکل ءَ بہ بیت یا زورگر ءِ ادارہ ایندگہ بُنجل ءُ ٹکانہ بہ بنت کہ اود ءَ دُژمن وتی جنگ ءِ تیاری ءَ کنت ۔ کیوِنگ چہ مراد بیانیہ، پروپیگنڈہ ءُ نپسیاتی وارفیئر اِنت ایشی ءَ چہ دُژمن نزور بیت ءُ پرے کار ءِ کنگ ءَ جنگ ءِ تہ ءَ مھکمیں انٹلیکچیل ازمے ءَ پیداک کنگ انت کہ آ جنگ ءِ بیانیہ ءِ گیشینگ ءُ آئی را پروپیگیڈ کنگ ءَ ھوار دُژمن ءَ نپسیاتی شکست ورگ ءَ پہ لاچار کنت نپسیات کہ ھمک انسان ءِ مستریں مھار اِنت آئی ءِ سرپد بوگ ءَ او وتی دست ءَ کنگ ءَ مزنیں املے پکار انت ھمے وڑ ءَ بیانیہ انت ما گندیں کہ 9\11 ءِ اُرش ءَ رند امریکین ملٹری اسٹریٹیجسٹ بیانیہ ءِ اہمیت ءَ چو مار اَنت پرایاں انفارمیشن انوارنمٹ ہمنکدر اژدری بیت ھمینچو ملیٹری مھکمی آ سما کن انت جنگ ءِ بابت ءَ ھیالانی شیپ دیگ ھمکندر الم انت ھمینچوں دژمن ءِ جنگ ءُ کشگ چے ءَ کہ بید ءکبولیت ءَ جنگ ءَ را ھچ وڑیں ھمایتے رس اِت نہ کنت ءُ کبولیت ءِ دار ءُ مدار گوں جنگ ءِ بیانیہ ءَ اَنت کول لارنس فریڈمین ءِ ئیگ ءَ بیانیہ اسٹریٹجی ءِ توانگریں اُولاک انت چے ءَ کہ بیانیہ ءَ گوں جنگ ءِ مانا ءُ مکسد بندوک انت پمیشکا آشوبیاں وتی مھلوک ءِ پاد کنگ پہ آیانی تہ ءَ جنگ ءِ بیانیہ ءَ را گیشینگ ءِ سر ءَ زور داتگ داں آ جنگ ءِ مکسد ءَ چہ آژناہ بہ بنت ءُ آئی ءِ بھر بوگ ءَ وتی زمہ واری سرپد بہ بنت ھمے ھاتر ءَ کہ ما آشوبی سرکلانی تہ ءَ مدام گپے اش کن ایں کہ سیاست جنگ ءَ گیشینگ ءِ کار ءِ کنت کلم توپگ ءِ مانا ءَ گیشین اِیت ءُ آئی ءِ ارزشت ءَ وتی مھلوک ءِ گور ءَ پدر کنت آشوبی جنگانی دلجمتریں اسٹریٹیجی ھمیش اِنت کہ جُنز وتی مھلوک ءِ کوپگاں دیگی اِنت ءُ اے کار ھما وھد ءَ دلجمی ءَ بوت کنت کہ جنگ ءِ بیانیہ مھلوک ءِ کر ءَ پدر بیت مھلوک وتی جیڑھانی بُنیات ءَ ایردستی ءَ سرپد بہ بنت ءُ آئی ءِ گیش ءُ گیواری ءَ راہ پرایاں جد ءُ جھد بہ بیت لازم نہ انت کہ ھرکس لانک بہ بند اِیت کہ من توپک ءَ گوں جنگ کناں آشوبیانی گور ءَ ھر ھما شے ءَ ارزشتے است کہ آ آشوب ءِ راھاں بہ گشینت پمیشکا آشوبی جنگ (صلاحیت) ءُ بودناکیانی بُنیات ءَ گیش انت ھرکسی ھمینچو بودشت انت آ توری جنگ ءِ بوناکی بہ بیت یا آئی ءِ شکل کجام اوں رنگے بہ بیت زورگریں ءُ ایردستی ءِ جنگانی میان ءَ ھمے کار زورگر ءِ اوں مستریں دلگوش بوتگ ءُ ھست انت آئی ءِ پروپیگنڈہ ءِ وسیلہ ءَ پبلک اوپینین جوڑ کنگ ءِ کوشش کُتگ داں جنگ ءِ کبولیت ءَ ھلاس بہ کنت ھما ھمایت کہ ایردست ءِ جنگ ءَ را رستگ آئی ءَ ھلاس بہ کنت ۔ ھمے وڑ ءَ اسٹریٹیجی ءِ سیمی اپروچ ھما ٹکٹَس اِنت کہ آئی ءِ بُنیات ءَ دُژمن ءِ تاکت شنگ ءُ شانگی ءِ آماچ بیت چُش کہ آیاں وت ما وت بھر کنگ آیانی تپاکی ءُ یکجاھی ءِ ھلاس کنگ انچیں چیزاں گوں دلگوش کنگ کہ دژمن گیش ء وت مہ بیت ءُ ھمے میان ءَ وتی تاکت ءَ منزم کنگ۔ انسانی چاگرد بہ بیت یا جناورانی ھردوکاں شِھم ءُ راھداریں زندگی یے کنگ ءَ پہ اسٹریٹیجک سوچے دارگ لازم اِنت ۔
‎پرانس ءِ ￵آشوب ءُ ￶نیوکلئیر ویپنانی وجود دنیا ءَ ￴اسٹریٹیجی ءِ ￵نوکیں اھدے لیکگ بیت کہ ایشانی ھمرائی ءَ ￴ٹرانسپورٹیشن، کمیونیکیشن، انفارمیشن ءُ ￶جنگی سلاھانی ٹیکنالوجیکل دیمروی ءَ ￴اسٹریٹیجیزانی راہ ءُ ￶دراں پراہ ءُ ￶شاھگان کنگ انت۔ ھمے وڑ ءَ ￴ نپسیات،پلسپہ ءُ ￶سائنس ءِ ￵دیمروئی ءَ ￴جنگانی تہ ءَ ￴مزنیں دیمروی آورتگ،آ جنگانی مورل لا ءِ ￵دروشم ءَ بہ بیت،جنگی مجازانی شیپ دیگ بہ بیت یاکہ پہ جنگ ءَ ￴ھمایتی جوڑ کنگ ءِ ￵رھبندے کُلیں چیزانی بندوکی اِلم ءِ ￵دیمروئی ءَ گوں بندوک انت، اسٹریٹیجسٹاں چہ ایشاں سیت زرتگ ءُ ￶زورگ ءَ ￴انت ۔ ھمیشانی برورد ءَ ￴ اسٹریٹیجیزانی تہ ءَ ￴ھمک ٹکنیک ودی بوگ ءَ ￴ءُ ￶جنگانی تہ ءَ ￴آئیڈیالوجی ءِ ￵انفروس کنگ ءُ ￶پاور منٹینس ءِ ￵برجم دارگ ءِ ￵مستریں دست اسٹریٹیجیزانی 
‎انت۔
‎آسر:
‎برز ءِ سرجمیں تران ءِ پشدر ءَ بلوچ جنگ ءَ گیشنگ ءِ گپ به بیت گڑا اے په سدکی گشگ بیت که مهکمیں جنگی ھکمت املیاں جوان بلوچ جنگ ءِ تہ ءَ جاگہ کتگ که نوکیں جنگی تکنیک تھیوریٹکلی بلوچ جنگ ءَ کارمرز بوگ اَنت آ توری ٹارگٹانی گچینگ به بیت یا ایندگه جنگی زلورت۔ چوشکه بیانیه پیداک کنگ انفارمیشن انوارنمنٹ انٹیلی جنٹس ارژشت ءَ ھکمت املیانی بھر کنگ جھانی تاکتانی دیم ءَ وتی پوزینشن منارینگ یا جنگ را نپسیاتی هساب ءَ جنزینگ ءِ میل کسان یا مزنیں دروشم ءَ وجود دار انت بل ء مروچی ئیں دنیا ءَ ￴ جنگ ایوک ءَ گوں دژمنیں تاکت ءَ نه انت ، کش ءُ کر ءَ هزاران دگه اڑان انت که جنگ ءَ گشینگ ءُ پیس کنگ لوٹ انت ۔ دنیا ءَ ھمنکدر تکنیکلی دیمروئی کتگ چیزانی دروشم ھمک روچی بنیات ءَ ￴مٹ بوگ ءَ انت دژمن وتی گوم کنگ ءَ په چریشان سیت زور اِیت نوں چشیں وھداں انچیں ھکمت املیانی زلورت بیت که آجنگ ءَ ￴ ھمے بنیات ءَ ￴گام ءَ دیم ءَ ￴به بر انت جنگ ءَ ￴وانگ ءُ سرید بوهگ ءِ تب ٹوھیں رنگے ءَ پیداک کنگ به بیت تاکتانی لیب سرپد بوگی انت دژمن ءِ چالاکی مارگی انت – ایردستی ءِ ￵ کهرانی منجل، گرستگیں زبھریں مھلوکے ھمراھی ءَ ￴ سوبمندیں جنگ ءِ جنزینگ ءَ په الم انت که هوش بود کل چیز چارگ به بنت داں دژمن ءِ دستان چیر ترگ مه بیت چے ءَ که جنگ سرجمی ریپنگ ءِ املے گوں سادگی ءَ بوت نه کنت بلوچ جنگ ءَ هستیں وهد ءَ وتی ھکمت املی ھمے وڑ ءَ ٹھینگ کپ انت پریشی ءَ جُنز ءِ ￵ته ءَ مهکمیں المی میلی پیداک به بیت جنگ ءَ ھمک کس وتی بودشت ءِ بنیات کوپگ ءَ زرت کت به کنت فروفشنل ازم ءِ سر ءَ دلجمیں کار بہ بیت ھمے ورناه که مروچی په جُنز ءَ گون انت ایشان سما به بیت انت که جنز چه ما چی ءِ لوٹ ءَ كنت ءُ ما جنگ ءَ ￴چی دات کنیں گڑا ھکمت املی سوبمندی ءَ کار گرگ بنت جنگ ءِ ￵بهر گیش ات کن انت ھمک کس ھما بهرانی چار بچار رند وتی بودشتانی هساب ءَ جنگ ءَ گامے دیم ءَ برت کنت ایشی ءَ ھوار ھمے میان ءَ ڈی کولانزئیشن ءِ ￵امل ￴ جنز اِیت کنگ چشکه زبان انت کلچر انت۔ هستیں وهد ءَ بلوچ ءَ جنگ ءِ تہ ءَ ھمے تب پیداک کنگی انت که هرکسی وتی کارے بیت وتی بھرے بیت لازم نه انت آ کارانی آسر ایوک ءَ پیزیکل پروشت پروش به بنت ما که برز ءَ اسٹریٹیجیزانی فارم گیشنتگ ات انت پزیکل پروشت ءُ پروش بس یک فارمے ات – ایشاں چہ ابید دژمن ءِ کاؤنٹر انرسجنسی دلگوش اوں ایوک ءَ پزیکل وائیلنس نه انت جتائیں کلچرانی رواج دیگ که آ جنگ ءِ هلاپ ءَ ذهنیت جوڑ کنگ ءِ کار ءَ کن اَنت دُنیا ءِ دیم ءَ ردیں بیانیه دیگ ءَ ادراہ جوڑ کنگ (وائس آف بلوچستان ءِ وڑین ) ءُ دگه مزنیں هُنرے هیلا یے کنگ بلے بلوچ ءِ گوریله جنگ ءَ کاؤنٹر کتگ اَنت آتوری سرمایه کاری ءِ ￵واهشت به بیت انفرا اسٹکچر که جنگ ءِ نزور ترینگ ءِ دلجمیں ھکمت املی یے بوت کنت یا که معاشی ھساب ءَ بلوچانی راه درانی بند کنگ به بیت دان جنگ نزور به تر اِیت بلے بلوچ جنگ ءَ اے کلیں چیزانی دیم وتی کساس ءَ داشتگ ءُ جنگ ءَ وتی مهلوک ءِ ته ءَ پناه داتگ بلوچ مھکمیں جنگی بندپتر ءِ واهند بوگ ءِ سبب ءَ جنگی مجازی ءِ واهند انت بلوچ ءِ کلاسیک ءُ راجدپتر چشیں کسه ، شئیر ءُ واكيات ءَ چکار انت ھمیشانی برورد انت که بلوچ ءِ نپسیات ءَ ￴جنگ وتی کتگ بلوچانی دودمان کلچر ءِ مزنیں بھرے دلیری، بیرگیری میارجلی ءُ زمین دوستی انت اے ھما نپسیات ءِ اکاسی ءَ کنت – سنزو میکاولی تهوری که برزپل ءَ ￴ڈسکس کتگ ات انت ھمے تھیوری املی دروشم بلوچ ءِ کلاسیک ءَ گندگ کیت بالاچ دودا ءِ ￵کستریں برات بیت اردیں سمی وتی گوں گوکاں دودا ءِ میار بیت ءُ پد ءَ بیبگر گوں لشكر ءَ کیت سمی گوکانی سر ءَ ارش كنت داں دودا ایشی ءَ وتی میار ءِ سر ءَ ارشے سرپد بیت ءُ بیبگر ءِ هلاپ ءَ جنگے بندات کنت دودا ءِ ￵ مات آئی ءَ دست وت جنگ ءَ دیم دنت اے وهدی که ریال دودا ءِ ￵مات ءَ هال دنت که بیبگر لشکر مان رتکگ داں آئی ءِ مات نیمروچ ءَ نوک سوریں دودا ءَ چہ واب ءَ روت پاد کنت ءُ آئی ءَ په جنگ ءَ سکین دنت ایشی پشدر کلاسیک شعرے که دودا ءِ ￵ماتے گُش اِیت
‎‏‎آمرد که میاران جل اَنت،
‎‏‎ نیمروچ ءَ نه وپساں کلاں
‎‏‎چداں چه زانگ دنت بلوچ ءِ گور ءَ جنگی سنج چکندر مھکمیں دروشمے ءَ هست انت همے که دودا روت دیم پہ بیبگر لشكر دیم ءَ أود ءَ ￴ جنگ بندات بیت گڑا آئی ءِ ￵برات بالاچ اے وھدے کسان بیت جنگ ءِ لائق نه بیت بلے آئی ءِ ￵گور ءَ جنگی ھکمت املی بیت آوتی برات ءِ ￵ بير ءِ ￵گرگ ءِ ￵تیاری ءَ ￴ھما جنگی ھکمت املیاں گوں کنت که سنزو میکاولی تهیوری بنجاه انت۔ چش که نارملین وهد ءَ ￴جنگ ءِ تیاری یا داں ھما وهد ءَ ￴تو په جنگ تیار نه ئے وتا به رکین بالاچ اوں ھمے ھکممت املیاتی بنیات ءَ ￴وتى تيارى ءَ كنت چش که آئی ءِ شعرے
‎‏‎من مزن بان ءُ ￶چوٹواں بِلاں
‎‏‎چوٹہ ءُ ￶ نوک ریش ءُ ￶گلا لک باں
‎‏‎یک کمانے په لیڑے زیران
‎‏‎من دو سد تیر په لاگریں گوکے
‎‏‎ ننداں ءُ ￶سوھان کناں تیرا
‎‏‎گون جِگردی آپوارتگیں سنگان
‎‏‎کس گبری په گاری ءَ نیل اِیت
‎‏‎من وتی آرپیں پت ءِ بیراں
‎‏‎چون کِلّاں گوں دژمنیں مرداں
‎‏‎که بیر منی چمانی ته ءَ ￴ گرداں
‎‏‎چریشی ءَ ￴زانگ دنت که بلوچ ءِ ￵گوْر ءَ بندات ءَ ￴چه جنگی ھکمت املی ٹوھیں رنگے ءَ ￴وجود دار انت بلے مروچی ئیں ءُ ￶زیکیں دژمن ءِ میان ءَ زمین ءُ ￶آزمان ءِ ￵تپاوت انت۔ جنگی ھکمت ملیاتی ته ءَ ￴مٹی ءُ ￶بدلی آرگ ءِ ￵اے واستا زلورت انت که دژمن وتی چن ءُ ￶لانج ءَ ￴شرى ءَ ￴ کت مه کنت دژمن ءِ مستریں دلگوش هستین وهد ءَ بلوچ جنگ ته ءَ ￴ هما شدت که پیداک بوتگ آئی هلاس کنگ انت داں جنگی
‎مورلی ءُ ￶پیزیکلی بلوچ ءِ جنگ ءَ نزور کنگ ءِ ￵ واستا دژمن جتا جتائیں ھکمت املی ٹھینگ ءِ جھد ءَ انت آ جتائیں آپریشنانی دروشم ءَ ￴به بنت یا کہ سوفٹ پاور ءِ کمک ءَ بلوچاں چه جنگ ءَ ￴گستا دارگ ءِ ￵امل به بیت بلے پہ بلوچاں اے گپ بے کساس ارزشت دار اِیت که اگاں اے جنگ ءِ ￵شدت ھمے وڑ ءَ برجاہ نه بوت دژمن ءِ کلیں سُر ءُ پر پهمگ ءُ ￶آیانی کاؤنٹر کنگ ءِ راه شوهازگ نه بوت گڑا ممکن انت که جنگ گامے دیم ءَ ￴روگ ءِ ￵بدل ءَ ￴پنج گام پشت ءَ ￴شت کنت پُشت ءَ که شت گڑا چیز پد ءَ بندات ءَ ￴گرگ کپ انت ھما شدت ءَ کہ دژمن نپسیاتی کتگ ئے یا وتی مهلوک ءِ ￵ته ءَ ￴امیتے پیداک کنگ اِنت اے چه بندات ءَ ￴گرگ کپ ایت پد ءَ پنج گام دیم ءَ ￴جُنزگ کپ اِیت که ارزانیں کارے نه انت۔ نوں زلورت ھمے شدت ءِ ￵ برقرار دار انت ھمے وڑ ءَ ￴جنگ وتی شکلان مسترین ءُ ￶گنترین دروشماں گوناپیت سوب بلوچانی ءُ ￶شکست دژمن ءِ ￵نصيب ءَ بيت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سحر بلوچ
Previous article
بلوچستان ءَ پاکستانی لشکر ءِ سر ءَ اُرش ءُ واکداراں کارندھانی بیرانی ھال راست، بلوچ سلاہ بنداں اُرشانی زمہ واری من اتگ انت
Next article
چوش بوت کنت دیم ءَ بلوچ مُچیانی سر ءَ داعش اُرش کنت؟ چوش اے اُرشاں کئی دست ھوار انت؟
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
جبّار تُمپ ءِ مزن توکلیں ورنا – دُودا بلوچ
By
admin1
September 3, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
جبّار تُمپ ءِ مزن توکلیں ورنا
نبشتہ کار: دُودا بلوچ
دی بلوچستان پوسٹ
تُمپ ءِ مچکدگ وتی سر بُرزی ءَ چنڈینان اَت ءُ بُرزتریں مچ وتی سر ءَ چنڈینان اِت اَنت ءُ شھید بوتگیں ورناھاں گوات نازینگ ءَ اَت۔ ابرم گُش ئے آجوئی ءِ جَنگ ءَ ھوار اَت برے مچکدگ ءِ رنگ ءَ ءُ برے کوھانی دروشم ءَ سھرا اَت۔ بیگاہ ءِ ساھت ءَ سرجمیں شھر گوں چیزے ناں چیزے ءَ دل گوش اَت، کسے وتی باندات ءَ سمبھینگ ءَ اَت ءُ کسے راج ءِ باندات ءِ سمبھینگ ءَ کُربان بوگ ءَ اَت ءُ ھمے رنگ ءَ جبّاریں سر پہ زمین ءَ ھون ریچان ءَ کُربان بوّان اِت اَنت۔
یک نیمگے مزن توکلیں ورنا زمین ءِ آجوئی ءَ پہ وتی شپ ءُ روچاں ندر کنان اِت اَنت بلے دومی نیمگ ءَ استانی دلّار پہ لب ءُ لالچ ءُ پہ دوکلدار ءَ آجوئی ءِ راہ ءِ دیم ءَ اڑاند پیداک کنگ ءُ آجوئی ءِ راہ ءَ تاوان بار کنان اِت اَنت ءُ پہ زمین ءَ جنگ ءَ در کپتگیں ورناھانی ھونانی چُسّگ ءَ تُنّیگ اِت اَنت داں دو کلدار بہ رس اِیت ءُ زندگی شادان بہ بیت بلے پہ زمین جنگولیں سر ناں پنجابی ریاست ءِ پادتراپاں پُشت ءَ کِنز اِتگ اَنت ءُ ناں کہ بے بستار ءُ لگوریں دلّارنی دیم ءَ پُشت کِنز بوتگ اَنت بلکیں پہ زمین ءَ ھر نیمگ ءَ گونڈلیں تیراں وتی دلبند ءَ سارت کنان اِت اَنت۔
شھید جبّار پنام اسد جان اُوں ھمے داب ءَ مڑان اَت گوں دُژمناں جنگ کنان اَت داں ساہ کندن ءِ گُڈی ھکّگ ءِ گُڈسر ءَ جنگ ءَ اَت۔ بیگاہ ءِ وھد ءَ تُمپ ءَ وھدے یک دلّارے ھمود ءَ دُکّانے ءِ دپ ءَ نندوک بیت گُڑا جبّار جان ءَ ھال سر بیت کہ اے دلّار اد ءَ نشتگ شھید بلوچستان بیرک ءَ بوس اِیت ءُ دلّار ءِ جَنَگ ءَ در کپ اِیت، شھید ءَ چوناھا ءَ دلّار چست کنگی بیت گُڑا پمیشکا گُش اِیت دستاں چست کن بلے دلّار ءِ پِستول پیسر ءَ چہ پیش تیر بیت ءُ جبّار ءِ سر ءَ تیر گواری کنت ءُ تچگ ءَ لگّ اِیت شھید یک تیرے لاپ ءَ وارت بلے دلّار ءِ سر ءَ رشے جنت آ یک تیرے دست ءَ وارت تچ اِیت جبّار رند ئِے کپ اِیت گُڑا دلّار لوگے ءَ دور کنت ءُ گار بیت۔
شھید ءِ ھمراھیں سنگت شھید ءِ تیر وارتگیں لاپ ءَ چادر ءَ بند اِیت ءُ سینکل ءَ سوارے کنت کمّو دیم ءَ روت شھید کپ اِیت پُشت ءَ چہ گُڑا شھید ءِ لوگ ھمد ءَ نزّیک ءَ بنت شھید ءِ لوگ ءِ مردُم گنداں اے جبّار اِنت گُڑا اے گُش اَنت ما زمین‌ ءِ تمردیں بچ ءَ اِسپتال ءَ سر کنیں بلے سنگت گُش اِیت مارا گوں وت برگی اِنت، لوگ والا نہ دینت ئِے ءُ باز زور دینت گشُ اَنت کہ ما وت اسپتال ءَ سر ئِے کنیں۔ لوگ ءَ والا برنت ئِے اِسپتال ءَ داکتر ڑرپے جنت ئِے۔ شھید ھمد ءَ گُش اِیت “منی سنگت چون بوت اَنت پہ سلامتی درکپتاں من ءَ سنگتانی ھالاں بہ دے اِت کہ سلامتی در کپتگ اَنت ناں” اُپ کُربان شھید ءِ مزن پگری ءُ تمردی ءَ کہ تیر وارتگ ءُ ھون سک باز رتکگ بلے اولی ھیال سنگتانیگ اَت کہ سنگت چون اَنت۔
شھید ءِ ھون باز رِچ اِیت جان ئِے زرد ترّ اِیت ءُ نزور بیت بلے پگر ئِےچہ پیسری پگر ءَ مھکم تر ءُ مستر بیت، شھید ءَ چہ تُمپ ءِ اِسپتال ءَ در کن اَنت ءُ پہ اِلاج ءَ تُربت ءَ برگ ءَ بنت، چہ اسپتال ءَ در کپ اَنت کمو دیم ءَ رو اَنت کہ پوج رس اِیت ءُ شھید ءَ گیپت ھمے جاہ سک جنت ئِے، یک دلّارے گون بیت گوں پوج ءَ شھید ھمد ءَ دلّار ءَ گُش اِیت کہ تئی روچ کمُّک اَنت ءُ تو نہ رک ئے۔ گُڑا ھمد ءَ پوج شھید ءَ سک باز جنت ءُ اے گُڈی ساھت ئِے بیت ءُ شھید بے ھوش بیت ءُ رستریں پوج شھید ءَ گاڑی ءِ پُشت ءَ دور دنت ءُ بارت ئِے تُمپ ءِ آرمی ءِ کیمپ ءَ بلے جبّار جان راہ ءِ نیم ءَ ساہ دنت ءُ پہ بلوچ راج ءُ زمین ءَ کُربان بیت۔
سنگت جبّار ءِ وڑیں مزن پگر ءُ تمردیں جنگول بلوچستان ءِ سرزمین ءَ دُژمن ءَ پہ ایمنی نیل اَنت۔ اے ورناھاں شھیدانی سوگند وارتگ کہ داں زمین آجو نہ بیت ما پہ ماتیں زمین ءَ جنگ کن ایں، ما ھر گرانیں ساھتانی دیمپانی ءَ تیار این ءُ کُربان بوگ ءَ پہ یک دمانے چک ءُ پد نہ بہ اِیں۔ سنگت سدّک اَت کہ من ءَ چہ پد ورنا منی تپنگ ءَ بڈّ ءَ کن اَنت راج ءِ باندات ءُ پہ وتی ھاک ءِ آجوئی ءَ کُربانی دیگ ءَ ھچ چک ءُ پد نہ بنت، سنگت رخصت اَف آوارُن ءُ یکجاہ ایں۔
“اے زمین ءَ پہ سرانی ندر کنوک ھست اَنت”
“اے ھاک ءَ پہ ھمُک روچ، جبّار کُربان بنت”
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت- 
Tags
دُودا بلوچ
Previous article
بلوچستان ءَ اَبید کراچی ءَ ھم بلوچ نودربرانی زورانسری آوار جنی ءِ دْرچ برجاہ ءَ اِنت
Next article
روکپتی بلوچستان ءِ جتاجتائیں دمگاں سَے مردم بیران ءُ یکے ٹپی بوتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آوار اُن مھِر- بِنتُل بلوچ
By
admin1
September 2, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آوار اُن مھِر
نبشتہ کار: بِنتُل بلوچ
دی بلوچستان پوسٹ
“گوں تئی جُنزگ ءَ زندگی گیمریت
مھلباں گوات بارت”
“تو کہ لڈئے چداں رنگ نادُراہ بنت
ساہگاں گوات بارت”
ساھگ : بگند ئے من اِنچو وھد اِنت ھاموش بوتگاں، پہ تو لبزے اوں نبشتہ نہ کُتگ، بگند ئے تو جیڑئے کہ من گوں وتی دست گٹی آں دل گوش آں بلئے اِناں چوش نہ اِنت. من باز رند ءَ کَلم دست ءَ کُتگ پہ نبشتہ کنگ ءَ بلئے کُت نہ کُتگ، نِزور بوتگاں.
ھو شنکاں: من زاناں نزوری پہ من ءَ شات نہ بیت ترا ءُ گُڈی تْران ءَ تو دست سر ءَ ایر کُت ءُ گُشت نِزور بوھگی نہ اِنت، گشئے دل ءَ زانت
من ءَ پھِل کن برے برے من ءَ پتو زھیر کنت، پہ تئی بچکندگ آں، پہ تئی تْراناں ، توار ءَ، مھراں-
“کسے ہمراہ منی نئیکہ من ایوکاں
روچ ھست انت نہ شپ”
مھروان : آ روچ ءَ تو اَچ من رَپت ئے، گشئے من چورا بوتاں، ھردیں من سَر بوت آں ءُ منی چم ترا کَپت انت گڑا من بے سَمائی ءَ گام تیز کُت انت ءُ اَتک آں، تئی سَر زُرت وتی کُٹ ءَ ایر کُت، تئی دیم ءِ پُلک من وتی چادر ءَ گوں ساپ کُت آں، تئی چم ءِ مچاچ اوں بوسہ دات انت، تئی چمانی سَرا دست ایر کُت ترا پہ مھر ءِ نگاھے چار اِت ءُ منی چمانی اَرس شیپ گِپت انت، تئی دیم ءِ سَر ءَ کپتاں، من ساپ کُت آں کہ تو مہ زان ئے من گریوگ ءَ آں انوں،
من ترا توار پِر جَت
“ ساہ، بچار کئے اَتکگ “
اڑے من ءَ مرچی تو من ءَ ھم چارگ ءَ نہ ئے، بچار پد ءَ لُنٹ کن آں، کلاگ مہ زور من ءَ، من کند اِت بلئے چاراں تو چارگ ءَ نہ ئے من ءَ، تو کندگ ءَ ھم نہ ئے دل ءَ آہ یےِ چست بوت ءُ من ترا امبازاں زُرت وتی ءُ گریت ءُ گُشت من ءَ چورہ کُت ناں، ءُ پد ءَ ترا گوں سُھریں ءَ پُلاں رُکست کُت ءُ مئے مھر ءِ چادر تئی امانت کُت۔
“تئی جتائی توارے کہ مانا نہ بیت
گم توانے تئی ھچ دروشم نہ گیپت
چونیں تھنائی یےِ شنگتہ ھلکہ ءَ”
مِھر بنی آدام ءَ ھچ بھر جتا کت نہ کنت ھمے مِھر انت کہ من ءَ تئی نزیک ءَ کن انت ترا یات کن انت ترا امباز کن انت، بس تھنا ھمے گوش آں کہ اگاں ھردیں من ترا یات اتکاں گڑا بس تھنا چَنکے ھاک پہ من شھار ءُ بہ گوش بِنتُل زمین ءَ اَچ کس بے مھر بوت نہ کنت-
آوار اُن مھِر
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
بِنتُل بلوچ
Previous article
بلوچستان ءَ زورانسری آوار جنی ءِ اوشت آماچ نہ بیتگ دگہ دو ورنا زورانسری بیگواہ
Next article
ھزدار ءُ مستونگ ءَ انٹرنیٹ ءِ بندش برجاہ، کارمرد کنوک تکانسر
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کتاب ءِ بارو ءَ دو دانک- آئشہ بلوچ
By
admin1
August 31, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کتاب ءِ بارو ءَ دو دانک
نبشتہ کار: آئشہ بلوچ
دی بلوچستان پوسٹ
اِلم یک انچیں دریا یے ھمینچو زِر ءَ ایر بہ کپ ئے گیشتر جُھلانک تِر بیت، راج دپتراں دیمروی ھما راجاں کتگ کہ اِلم اِش بیتگ یک مردمے دنیا ءِ سجھیں الم ءَ ھاسل کُت نہ کنت، بلے کد ء وت بہ کنت باید ھرکس جھد بہ کنت منی نز ءَ آسانتریں الم ءِ ھاسل کنگ کتاب ءِ وانگ اِنت
گڑا ما شما پرچا کتاب مہ وانیں؟ بیا اِت ما شما ھم وت ءَ پَشت مہ گیجین ءُ وتی زانت ءُ زانشت ءَ دیم ءَ بہ بریں تا وتی منزل ءَ سر بہ بہ ایں۔ من ھمے گوشاں کہ کتاب بْوان اِت ءُ وتی راج ءَ وتی آیوکیں پدریچ ءَ ھم پنت ءُ سوج بہ دے اِت کہ گوں کتاباں مھر بکنت۔
کتاب ترا دنیا ءَ پیش دار اِیت ءُ تئی ھیال ءَ پراہ ءُ شاھگاں کنت، تئی زانت ءَ دیم ءَ بارت تئی راج ءَ دیم ءَ بارت ءُ ترا تئی منزل ءَ سر کنت۔
من گندگ ءَ آں منی راج ءَ گوں کتاباں مھر نیست اول ایش کہ ما گلامیں مارا ھمے سکین دیگ بیتگ کہ ما مہ وانین ءُ دیمروی مہ کنیں ما زھنی گلام جوڑ بیتگیں بلے مارا ھچ سد ءُ سما نیست اِنت۔
اے چیز ءَ کہ ما گوں وانگ ءَ گستا ایں گڑا مئے دژمن ءَ گل کتگ، بلے مارا ھوش کنگی اِنت سما کنگی اِنت وانگی اِنت ءُ زانگی اِنت وتی اندر ءَ زانت ءُ زانشت آرگی اِنت۔
کتاب تئی لوگ ءِ کندیل اِنت، کتاب تئی لوگ ءِ روژنائی اِنت، کتاب تئی راج ءِ باندات اِنت، کتاب تئی چاگرد ءِ دیم ءَ بروک اِنت، کتاب تئی چمّاں پچ کنوک اِنت، کتاب تئی زانت ءُ زانشت ءَ دیم ءَ بروک اِنت ءُ کتاب ترا دنیا ءَ پیش داروک اِنت۔
مئے چاگرد سک پُشت ءَ پَشت کپتگ چی واستا؟ اے واستا کہ نہ وانین ءُ وتی وھد ءَ بے سریں جاگھاں ببا دئیں۔ گڑا مارا بس وانگی اِنت سما کنگی اِنت گوں کتاباں مھر کنگی اِنت۔
دگہ نیمگے ما بچاریں مئے زالبول گنتر پُشت ءَ کپتگ اَنت بازیں زالبولے پہ وانگ ءَ پابند کنگ بیتگ بزاں گیشتریں زالبول پہ وانگ ءَ گوں مکن کنگ بیتگ اَنت، کہ وانگ پہ جنکاں نہ اِنت-
گڑا من ھمے گپ ءَ گوشاں چاگرد ءِ تہ ءَ دانکہ زالبول نہ وان اَنت گڑا چاگرد گیشتر پشماندو بیت انچش کہ مردین وان اَنت انچش زالبول ھم بْوان اَنت زالبول کہ وان اِیت زالبول وتی پدریچ ءَ گیشتر زانت ءُ سرپدی دات کنت، گڑا چاگرد دیمروی کنان کنت۔
پد ءَ دگہ گپے ھم ھست اِنت کہ چونیں کتاب وانگی اِنت؟ بچار ھما کتاب کہ ترا سیتّ ءُ نپ دنت، ھما کتاب کہ تئی لوگ ءِ روکیں کندیل بہ بیت، چُشیں کتاب مہ وان کہ ترا تاوان بہ دنت، ءُ تئی لوگ ءِ مُرتگیں چراگ بہ بیت یاکہ ترا گیشتر پُشت ءَ چگل بدنت کتاب ءِ زیرگ ءِ وھد ءَ بچار ھما کتاب کہ ترا سیتّ نپ دنت ھما کتاب ءَ گچین کن ءُ بزیر۔
کتاب ایوک ءَ بلوچی کتاب نہ اَنت، ھرچ زبان ءِ وانگ ءَ زان ئے گڑا ھما زبان ءِ کتاباں گچین کن ءُ بْوان تاں جاھے ءَ سر بہ بہ ئے بلے اے دیم ءَ ھم دلگوش کن وتی زبان ءِ وانگ ھژدری اِنت، وتی زبان ءَ بْوان، وتی زبان ءِ گالاں بزان ءُ وتی زبان ءَ نبشتہ بہ کن۔
وھدے کہ تو کتاب ءِ وانگ ءَ بندات کن ئے گڑا ترا انچیں مھرے گوں کتاباں بیت اے مھر تئی جبین ءَ نند اِیت گڑا تو وت کتاباں یلو دات نہ کن ئے ءُ کتاب ترا وتی نیمگ ءَ ژپّ اَنت، ھر چینچُک کہ دزگٹ ئے بلے پہ کتاب ءِ وانگ ءَ ترا الم وھد کشگی اِنت۔
بلوچستان میزران بات، بلوچ راج تپاک ءُ یکمشت بات۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
آئشہ بلوچ
Previous article
زورانسری بیگواھی ءِ روچ 30 اگست پرچا دارگ بیت؟ بلوچ کھولاں یاتگاری زھرشانی
Next article
روکپتی بلوچستان ءَ بندیگانی پاھو دیگ اوشت ءِ آماچ نہ بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ھیروپ ءِ سنگتانی یات ءَ-شھباز بلوچ
By
admin1
August 25, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ھیروپ ءِ سنگتانی یات ءَ
نبشتہ کار: شھباز بلوچ
دی بلوچستان پوسٹ
دنیا ءِ گوستانک شاھد اِنت کہ راجی جھدکار سکیں مھروان ءُ مردم دوستیں کارست بوتگ اَنت۔ ھمے مھروانی ءَ آ تاریک ءِ تہ ءَ ابدمان کتگ اَنت۔زمین دوستی ءُ راجدوستی چوناھی ءَ مردم ءَ چہ ھمُک وڑیں سِلکاری ءَ پھریز اِیت، پاک ءُ پلگار کنت۔
ھمے وڑ ءَ وھدے من وت بلوچ راجی جُھد ءِ بھر نہ بوتگ آں گُڑا من کہ بلوچ راجی شھیدانی کِسہ اِش کتگ اَنت گُڑا آیانی تہ ءَ من مدام مھروانی دیستگ، زمین دوستی ءِ ھما سیمسر دیستگ کہ آ دیوانگی ءَ چہ ھما دیم بوتگ۔ بلے وھدے من وت اے پاکیں جھد ءِ بھر بوت آں گُڑا من راجی بامردانی دلیری ءُ تمردی ءَ ھوار آیانی مھروانی ھم چم ء وت دیست۔ اے مھر ءَ منارا گیشتر مھکم کت۔
مرچی من لھتیں انچیں کارستانی بابت ءَ نبشتہ کنگ ءَ آں کہ آیانی ستا ءُ توسیپ ءَ منی کِر ءَ لبز نیست۔ آ منی مھروانیں ھمبل ءُ ھمبراہ بوتگ اَنت بلے مرچی آ پہ زمین ءَ نمیران بوتگ اَنت ءُ نوں آیانی بس یات منی کِر ءَ پشت کپتگ اَنت۔ بلے آیانی سِنچ ءُ لیکہ آیانی گپ ءُ کندگ داں اے ساہ ءَ ھست اَنت منی ھمبراہ اَنت۔
شُھدائے ھیروپ ءِ ھما کُل سنگت کہ پہ وتئی راجی آکبت ءُ آجوئی ءِ وشھالیں روچانی واستا نمیران بوتگ اَنت آ ھجبر پراموش کنگ نہ بنت۔
شھید پدائی تالب جان۔۔۔۔ منی مھراوانیں ھمبل ، من ءَ انگت سما بیت کہ شھید تالب جان منی کِر ءَ نشتگ گوں من کندگ ءُ مسکرا کنگ ءَ اِنت، من ءَ کُنت کنگ ءُ چڑینگ ءَ اِنت منی موداں ژپگ ءُ من ءَ نام بندگ ءَ اِنت۔ اے سھت ءُ دمان منی زند ءِ وشتریں ساھت بوتگ اَنت۔ پدائی تالب ھمینچو کہ وتی راجی جھد ءَ ستک دل ءُ مھکم بوتگ دو ھمینچو وتی جھدکاریں سنگتاں گوں مھروان بوتگ، مدام شھدیں بچکندگ آئی ءِ لُنٹانی سر ءَ بوتگ۔
شھید تالب جان ءِ براس شھید مھمد بکش پنام ھالد جان ھم منی چمانی دیم ءَ زاھر اِنت۔ اے منی زند ءِ اولی رند اَت کہ من چم ء وت گندگ ءَ اِتاں کہ دو براس یکجاہ پہ گُلزمین ءَ ندر بوگ ءَ روگ ءَ اِنت ءُ ھردو یکے دومی ءِ سر ءَ پھر بندگ ءَ اَنت یکے دومی ءَ گوں چینچو مھروان اَنت۔ یکے دومی ءَ سر ءُ سوج کنگ ءَ اَنت۔ کندگ ءُ مسکرا کنگ ءَ اَنت۔ چُشیں بچانی ماس ءَ ھزار سلام اِنت کہ دو کُنگُریں بچ اِش یکجاہ پہ زمین ءَ ندر کتگ۔
ھمے وڑ ءَ شھید پِدائی میرک جان، میرک جان مدام پہ من چو براتے ءَ بوتگ، منی کوپگ بوتگ شھید ءَ وتی زند ءِ ھمُک گپ ءُ راز گوں من کتگ۔ وتی سکی ءُ سوری ءَ گوں من درشان کتگ اَنت۔ ھروھد ءَ منی نزیک ءَ بوتگ شھید ءَ من ءَ ھرچ وڑیں جاورانی تہ ءَ کندینتگ، شھید یک سرجمیں راجی جھدکارے بوتگ ھرچ وڑیں جاورانی دیم ئِے گوں بچکنداں داشتگ۔ راست اِنت کہ چُشیں ھمبلانی روگ سک تورناک اِنت بلے ھمے راجی بامردانی جد ءُ دیمونی ءِ برورد اِنت کہ مرچی منی وڑیں نابوداں وتی راجی ایردستی مار اِتگ ءُ اے جھد ءَ ھوار اَنت۔
انچو شھید پدائی پزل گُل ءُ جُنید جان ھم من سک نزیک ءَ چہ دیستگ شھیدانی دیوان ءُ مجلس، گپ کندگ منی مجگ ءَ نکش اَنت من ھروھد ءَ شھیداں یات کن آں۔ گُڈی وھد ءِ دیوان منی زند ءِ وشتریں دیوان اَت۔ یک نیمگے شھید پہ زمین ءَ نمیران بوگ ءُ پِدا بوگ ءَ روگ ءَ اِت اَنت دومی نیمگ ءَ شھیدانی لُنٹانی سر ئِے بچکند انچو درپشگ ءَ اَت کہ پورو یک مردمے سالونک بوگ ءُ تھت ءَ روگ ءَ اِنت۔ آ پورو پہ وتی شھید بوگ ءَ ھدوناک اَت اَنت۔ شھید جُنید جان ءَ پہ بچکندے گُشت ۔۔۔۔۔من ءَ مدام ھمے روچ ءِ ودار بوتگ کہ من پہ وتی ماتیں گُلزمین ءَ کُربان بہ باں۔ مرچی منی اے واھگ سرجم بوگ ءَ اِنت۔
شھید رِزوان جان ءِ دیوانگی ءُ ملنگی کُج ءَ شموشگ بیت۔۔۔۔ گوں وتی مسکرا ءُ کندگاں آ پورو ملنگے اَت۔ شھید رِزوان جان تچکیں زمین زادگے اَت۔ من اے ساھتانی ندارگاں پہ لبز درشان کُت نہ کنگ ءَ آں بلے آ روچ گُش ئے پہ من بھشت ءِ سوگات اَت۔ چُشیں راجی بامردانی دیوان چہ یک وش بھتے ءَ نسیب ءَنبہ بیت۔
شھید پِدائی ماھل بلوچ، مئے بانُکیں گُھار۔۔۔۔ آ روچ ءَ انچو توانگر ءُ مھکم اَت کہ گپ نہ بیت۔ شھید ماھل ھمے گپ ءَ پھر بندگ ءَ اَت کہ من وتی تاسپیں براتانی ھمبرائی ءَ مرچی دژمن ءَ روچ ءَ استالاں پیش داراں۔ من شھید پدائی شاری ءِ پُشپداں من پدائی سُمیہ ءِ کوپگاں۔ من ھم مرچی پہ وتی زمین ءَ ندر باں۔ من ھم وتی راج ءَ اے باور کناھیناں کہ بلوچ زالبول نوں ھچ وڑ ءَ اے زوراک ءِ دیم ءَ سرجھل نہ بنت بلکیں وتی براتانی ھمکوپگ بنت ءُ دُژمن ءِ سر ءَ آس گوار اَنت۔
پِدائی ماھل مارا سکین دیگ ءَ اَت کہ مارا چہ وت ءَ مھکم بکن اِت۔ اے راجی جُنز ءَ منزل ءَ بر اِت سر کن اِت۔ مارا چہ پد اے جنگ ءَ دیم ءَ بر اِت۔ اے وڑیں بانُکیں گھار ءُ گُنگُریں براتانی دیمونیاں مرچی بلوچ ورنایانی چم رُژنا کتگ اَنت ءُ راجی جھد مھکم کتگ۔
من جزماں مئے راجی شھیدانی واب سرجم بیت ءُ آزاد بلوچستان ءِ وشھالیں بامسار ھمُک گور ءَ شنگ بیت۔ اے راجی شھیدانی دیمونی مئے واستا گھگیری ءِ سکین ءُ زورگریں دُژمن ءِ واستا مرگ ءِ سوگات اَنت۔
من وتی کُلیں ھمبل ءُ راجی شھیداں دروت ندر کناں۔ شُھدا ئے ھیروپ ءِ سنگتاں ھزار سلام پیش کنان ءُ اھد کن آں کہ وتی راجی شھیدانی کشک ءَ جُنزاں داں منزل ءَ سر بہ باں یا پہ گُلزمین ءَ سالونک بہ باں۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شھباز بلوچ
Previous article
چہ پشاور ءَ شال ءَ روکیں جعفر ایکسپریس مھتل کتگ – ریل ءِ واکدار
Next article
گوادر، تربت: زورانسری بیگواھیانی ھلاپ ءَ زھرشانی نندانک برجاہ، دگہ مردمے بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بیست ءُ پنچ اگست ءِ درد- نگرہ بلوچ
By
admin1
August 25, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بیست ءُ پنچ اگست ءِ درد
نبشتہ کار: نگرہ بلوچ
دی بلوچستان پوسٹ
منی ابا! زندگی ءِ تہ ءَ لَھتیں روچ اَنچیں بنت گُش ئے بھار ءِ اولی درپشناکیں سُھب، سارتیں سمین، مُرگانی برمش ءُ دل ءِ تاھیر گونگیں کرار۔ انسان لوٹ ایت کہ وھد وتی گاماں مھتل بہ کنت، ساھت اوشت ءِ آماچ بہ بنت، ءُ ھما وشبو آتاریں دمان کدی ھم ھلاس مہ بنت۔ پن
لَھتیں روچ اَنچیں بے توار، ابیتک، دنز ءُ گُبار ءُ گم چکاریں رُوچ بنت۔ انسان لوٹ اِیت کہ ھما دریگ بند کنگ بہ بنت کہ اے وڑیں روچ وتی سر ءَ کش اَنت۔ بلے وھد کسی گپ ءَ گوش نہ دار اِیت، وھدے اے دابیں روچ کاینت گُڑا تئی کندگاں، وشیاں، واباں، لوٹ ءُ واھشتاں، سیادیاں، یاتان ءُ تاھیر ءُ کراراں پچ گیپت ءُ بارت۔
منی ابا! گُلامیں اِستانے ءَ روچ براھدار ءُ دلکش نہ بنت۔بیست ءُ پنج اگست پہ من اَنچیں سیاھیں روچے اَت۔ آ روچ ءَ منی واب، ارمان، لوٹ، واھشت ءُ کسانی چہ منی دست ءَ چہ پچ گیپت اَنت، ءُ من ءَ چورھیں زندے ءِ گوازینگ ءَ لاچار ءُ بے وس کُت ئِے۔ اے روچ پہ من سک گران اَت ءُ مھشر ءَ چہ کمتر نہ اَت۔ بندات ءَ سما بوت کہ اے روچ تھنا پہ من ءَ اَتکگ بلے وھد ءِ ھمرائی ءَ منی زانت ءُ زانگ ودان بوت گُڑا من زانت اے آس ءَ تھنا من نہ سُتکگاں بلکیں سرجمیں بلوچستان ءِ پُسگ اے آس ءَ سُچگ ءَ اَنت۔
ابا جان!
تئی شھیدی ءِ روچ پہ من ءَ یک درونتے۔ ھمے روچ ءَ منی پھم ءَ اَتک کہ گُلام ءَ زندگی نیست، وشی نیست، کرار نیست- اے روچ ءَ پد منی زندگی ءَ وتی مانا ءُ متلب ھم مٹ کُت اَنت۔ نی کم کم درستیں چیزاں من پوہ بوان بیتاں۔ نی من نوکیں وابانی شوھاز ءَ درکپتگ اِتاں۔ اے ھما واب اِت اَنت کہ تو دیستگ اِت اَنت۔
ابا جان!
من ءَ تئی یک گپے سک یات اِنت کہ تو مُدام گُشتگ اَت “اِنسان مر اِیت بلے آئی ءِ کرد زندگ مان اِیت” ءُ یک جاھے ءَ من ونتگ اَت کہ “انسان ءِ زندگ بوگ اِیشی ءَ نہ گُش اَنت کہ آ ساہ کشگ ءَ اِنت، ورگ ءَ اِنت یا کہ وپسگ ءَ اِنت بلکیں زندگ بوگ اِیش اِنت کہ آ مرگ ءَ چہ پد ھم گوستانک ءِ تاکانی ءُ مردمانی دل ءِ تہ ءَ زندگ بہ مان اِیت۔” پمیشکا گُشاں ابا تو زندگ ئے، نمیران ئے۔ما اے گپ ءِ سر ءَ پھر بندیں کہ ما تئی وڑیں زمین زادگے ءِ چُک ایں۔
اباجان!
وھدے مردم من ءَ گُش اَنت کہ تئی پت پہ زمین نمیران بوتگ گُڑا منی دل ءَ یک اَجبیں تاھیرے ءُ رَنجے پجّیگ ءَ ودی بیت۔ تاھیر ءُ کرار پمیشکا کہ تو ھما ھاک ءَ گوں مھر کُتگ ھما ھاک ءِ اِشک ءَ ابدمان بوتگ ئے ءُ درد ءُ رَنج پمیشکا کہ من تئی سارتیں ساھگ نہ دیست، ناں تئی کُٹ ءَ نشت ءُ دگہ چیزے ءِ لُوٹگ ءِ واھشت درانگاز کُت۔ ناں گم ءِ موسماں تئی کندگانی توار منی گوشاں کپ اِیت نانکہ دل ءِ گُباراں تئی دیم ءَ درشان کنگ ءِ موہ رَس اِت۔
ابا جان!
تو شھید اکبر بُگٹی ءِ یات ءَ برجم دارگ بیتگیں مُچی ءَ دُژمن ءِ تیر وتی سینگ ءَ جاہ دات ءُ نمیران بوت ئے۔ تو زانتگ اَت کہ ماتیں وتن ءِ پھریزگ ءَ تھنا جنگ ءِ میدان ءَ اِیر کپگی نہ اِنت بلکیں ھر مھاز ءَ ترا دشمن ءِ دیم دارگی اِنت۔ ابا جان تئی نمیرانی ءَ مارا اے درس دات کہ وتی ھک ءِ سر ءَ اُوشتگ ءِ متلب تھنا گپ جنگ نہ اِنت بلکیں وتی ساہ ءُ سرانی ھم بکشایگ اِنت۔
منی دوستگیں ابا جان! ھما جاہ ءَ تو دُژمن ءِ تیرانی آماچ بوت ئے آ جاہ شھید پدا چار راہ گُشگ بیت۔ اے جاہ ءَ دگہ ھزاراں بلوچ پُسگانی کُنٹ دیستگ اَنت کہ آ دُژمن ءِ تیرانی آماچ کنگ بوتگ اَنت۔ اے جاہ ءَ ھزاراں مات ءُ گوھارانی پریات گوشداشتگ اَنت کہ آیانی تاسپیں ورنا زندان ءِ تھاریں کُوٹیان بند کنگ بوتگ اَنت۔ ھما جاہ انگت تئی ھُونانی وشبواں شنگ ءُ تالان کنت۔
ابا جان!
پہ من بیست ءُ پنچ اگست ءِ درد بے توار بوتگ اَت۔ آ چیھانٹ نہ جن اَنت بلکیں چو کارچ ءَ منی دل ءَ لگ اَنت چو سیچنی ترک ءَ منی جگراں سُمب اَنت۔ بلے ابا من جزماں اے زلم ءُ زوراکیانی دراجیں شپ اَلم ءَ یک نوکیں بامے آسیت ءُ یکروچے شمے رِتکگیں ھُون زرور مانا بنت۔ بس ھواروں، شھیدانی دیوان ءَ نند ئے مارا الم یات بہ کن گوں۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
نگرہ
Previous article
صادق مراد لوگ ءِ یکیں لاپ دیوک اِنت، ریاستی ادارہ زوت یل بہ کن انت ئِے – کھول
Next article
چہ پشاور ءَ شال ءَ روکیں جعفر ایکسپریس مھتل کتگ – ریل ءِ واکدار
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
شھید جنید جان اُرپ ءِ کنگ- مُلّا بلوچ
By
admin1
August 23, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
شھید جنید جان اُرپ ءِ کنگ
نبشتہ کار : مُلّا بلوچ
دی بلوچستان پوسٹ
من نوک اوتاک ءَ سر بیتاں اے نوکیں اوتاکے اَت من پہ اے اوتاک ءَ نوک اَتاں ناں من کسے زانت ناں من ءَ کسے ءَ زانت بید ء جھیند ءَ کہ جھیند منی کسانی ءِ سنگت ءَ ھمد ءَ من ءَ دُچار کپت گڑا ما نیشتیں سنگتاں چاھے پِر کُت سے چار سنگت ھمود ءَ آپ ءِ سر ءَ جان شودگ ءَ اَت آپ چہ اوتاک ءَ نزیک اَت گڑا جان شودوکیں سنگتاں جان شُشت ءُ سر بیت اَنت ایشانی تہ ءَ یک کسان سالیں گونڈلے گون اَنت آئی ءِ نام کِنگ اَت-
اے مات کوہ چہ ماتی بچّاں ھالیگ نہ اَت ھما بچ کہ ماتاں پہ چم ءِ چارگ ءَ شات نبیتگ اَنت آیاں ھمے مات کوہ پہ وت ءَ گچین کُتگ کسان کسانیں گونڈل کہ آیانی لیب ءُ گوازی وانگ ءُ زانگ ءِ اُمبر اِنت بلے آ ھمے چاگرد ءَ دیستگیں زلم ءُ زوراکیاں انچو مجبور کُتگ اَنت کہ آیاں وتی وشیں زند گوں وتی واب ءُ ارماناں یل کُتگ کَلم ءِ جاہ ءَ تُپنگ زُرتگ دیم پہ کوہ ءَ اتکگ اَنت گڑا ھمیشانی تہ ءَ یکے کِنگ اَت کِنگ ءَ اسکول ءُ مدرسہ ھر دوئیں سک کم ونتگ اَت بلے وھدے دیوان ءَ نشتگ اَت گڑا تو نہ زانتگ کہ اے گونڈل ءَ ھچ نہ ونتگ کِنگ ءِ گپ کِنگ ءِ دیوان سک وش اَت اوتاک ءِ کستریں سرمچار کِنگ اَت۔
من ھمے اوتاک ءِ تہ ءَ وھد گوازینت اے اوتاک ءِ کمانڈ شھید میران جان اُرپ ءِ نزر ءَ گون اَت کہ نوشکی ءَ کیمپ کبزہ ءِ وھد ءَ وت ءُ شھید یاسین جان اُرپ رؤپ شھید بیت اَنت-
یک ٹیمے من ابراھیم جَکرانی کِنگ سپرے ءَ درکپتیں دو نوکیں سنگت مارا گون اَت رمزان ءِ ماہ اَت سپر سک دور اَت ما سپر سُھب ءَ 6 بج ءَ بندات کُت مے 2 روچ ءِ سپر اَت راہ ءَ روان دیوان کنان گڑا کِنگ اے وھدی نوک نہ اَت کِنگ ءَ شش ماہ بیتگ اَت یا ھپت ماہ کہ جُھد ءَ ھوار اَت گڈا ما گپ ءَ کپتیں من ءَ جُست ئِے گپت کہ تو کجام کجام شھید دیستگ تو ناگوھاں بیتگ ئے ھیروپ ءِ پدائی درست ھما نیمگ ءِ سنگت بیتگ اَنت من گوشت جی ھو من ھیروپ ءِ کُل پدائی دیستگ اَنت ابید ء گُھاریں ماھل ءَ من گوشت آ پدائیاں گوں کُلاں شریں وھدے گوازینتگ من من ءَ پدائی گوس بکش تالِب ءِ جُست ئِے گپت من گوشت جی ھاں گوں تالب ءَ من یکجاہ بیتگاں پدائی تالب ھاموشیں سنگتے بیتگ آئی ءَ گشتے گون بیتگ تَرمل ءِ بلاھیں اُستادے بیتگ سکیں مھنتی او مُکلیسیں سنگتے بیتگ ۔
انچو آ جُست کنان اَت من ھم گپ جنان اَتاں راہ ءَ روان گپ جنان کہ مگرب ءِ وھد ءُ پاس رس اِت نزیک بیت ما آپ گور ءَ داشت ھمد ءَ دبوج ءِ تیاری کُت جلدی جلدی من ڈالے پِر کُت شھید کِنگ ءَ ابراھیم جکرانی ءَ نان پتک آ سنگت مھمان اِت اَنت نوک اِت اَنت ما کار ءَ نشتں بلے آیاں دار آؤرت گڑا جلدی جلدی کُت بلے ٹیم سرجم بیت ڈال انگت ڈڈ اَت ما گوں ھمیشاں دبوج کُت گڑا نمازے ونت ھمد ءَ نشتیں نی سنگتانی مشورہ ھمیش اَت کہ سھب ءَ پد ءَ سپر ءَ بندات کنیں باندا روچگ نہ بئیں سپر ءِ تہ ءَ اِیں گرمی ھم ھست پدءَ پند جنگی اِنت 13 ادار (گنٹھہ+ ءِ سپر اِنت گڑا ما ھمد ءَ دیوان کُت چاھے پِر کُت شَیر َ شائری بیت کِنگ ءَ مدام یک شیرے ونتگ کہ منی دل ءَ اے وھدی آیگ ءَ نہ اِنت کِنگ نوک بلوچی گپ جنگ ءَ اَت بلوچی ءَ سرپد ٹیٹ بیتگ اَت بلے گپ ئِے کم جت شپ ءَ ھمد ءَ پروشتگیں کوٹی یے ھست اَت ما ھمیشی ءِ تہ ءَ وپتیں سُھب ءَ پاد اتکیں چاھے وارت سپر پد ءَ بندات بیت کِنگ ءَ مدام یک کارے کُتگ لاگانی استاد بیتگ لاگانی زمداری زیرگ لاگانی سمبالگ چینچو گران اِنت سپر ءِ تہ ءَ شپ ءِ تھاری ءَ اے چیز ءَ چہ کوہ ءِ سنگتاں جُست گِر اِت کِنگ ءَ ھچ سنگت نہ اشتگ لاگی وت چارتگ اَنت-
کِنگ ءَ یک تیرے وتی گردن ءَ بستگ اَت ما مدام جست گپت اے تیر ءَ چی کن ئے گُشت ئِے کہ اے تیر ءَ من وتی گُڈی تیر کناں ما کند اَت ءُ گشت چار گوں اے تیر ءَ اینچو آپ لگ اِتگ ایشی ءِ اُمید ءَ وت ءَ مدار زندگ ءَ دستگیر بہ ئے گش اِیت ناں من ڈارک وت ءَ نجناں ھروھد ءَ آپریشن ءَ کپتاں یکبرے ٹیٹ جنگ کناں تیر ھلاس بنت ھچ راہ نہ بیت گڑا وت ءَ گُڈی کناں کِنگ جان ءَ وتی مید سک چار اِتگ اَنت ھر سُھب کوہ ءَ دیم شتگ مردم ءَ تھمبل نہ بیت بلے کِنگ ءَ ھر وھد وتی سر شُشتگ وھد روان اَت من ھم چہ کِنگ ءَ چہ کُل سنگتاں جتاں بیتاں-
انی من یک روچے آتکاں نیٹ ءَ اد ءَ چاراں شھید کِنگ گوں دگہ ھمراھاں شھید بیتگ آ سنگتاں آپریشن ءَ جنگ بیتگ اَنت ءُ کِنگ جان گوں دژمن ءَ سوراببءِ کیمپ ءَ کبزہ دیم پہ دیمی جنگ ءَ ٹپّیگ بیتگ ءُ پد ءَ شھید بیتگ کِنگ جان کسان اَت بلے ھمت ھوسلہ بھادری آئی ءِ تہ ءَ ھست اَت داں گُڈّی وھد ءَ گو دژمن ءَ جنگ کنت ءُ شھید بیت-
کِنگ جان ترا سھریں سلام ترا سنگت مدام یات کن اَنت شُور ءِ دلبند ترا مدام یات کنت نوشکی ترا سھریں سلام پیش کنت تو مدام زندگ ئے زمین ءِ بَچ-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مُلّا بلوچ
Previous article
ایرانشھر ءَ پورسز ءِ کاروان ءِ سر ءَ اُرش، پنچ کارندہ بیران
Next article
کیچ: ڈیتھ اسکواڈ ءَ یک لوگے ءِ سر ءَ بمبے چگل داتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
نمدی یے پہ گُمنامیں کارست ءَ (گِلّڈ) کامریڈ گُرو-ناکو گریگر
By
admin1
August 18, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
نمدی یے پہ گُمنامیں کارست ءَ (گِلّڈ) کامریڈ گُرو
نبشتہ کار: ناکو گریگر
دی بلوچستان پوسٹ
دروت کُربان!
من مُدامی وڑ ءَ چہ اوتاک ءُ سنگتانی کار ءُ دیوان ءِ ھلاسی ءَ پد در کپتاں ماتبند ءِ سر ءَ وتی وابجاہ کش ءَ ایر کُتگیں شال ءَ زُرت وتی وابجاہ ءِ سر ءَ ایر کنگ ءَ پد گوانکو در کُت کہ گوستگیں روچ ءِ نیوزاں واناں دانکہ الاکہ ءُ دمگانی اھوالی ءَ سرپد بہ باں ءُ پد ءَ وانگ بندات کُت ھما پیسری ھساب ءَ کپتگیں لاش، مات ءُ گھارانی لرزوکیں دستانی اکس، براتانی گھگیری ءِ جنگ ءِ کسہ اَت بلے مرچی تئی اتکگیں اکسے دیم ءَ کپت۔
ھمبل!
ترا من اسلام آباد ءَ دگانی سر ءَ اوشتگ ءُ گار ءُ بیگواہ بیتگیں وتی ھم مکتب ءِ اکس دست ءَ اَت۔ ھمے اکس ءَ چہ من ءَ تئی گوستگیں روچانی ترانگے ءَ پرّینت کہ مُدامی ھمے جیڑھانی سر ءَ باوست بیتگ اَت بلے اے وھد ءَ من ءَ درستاں چہ گیش تئی ھما بنداتی روچ یاد اتک اَنت کہ تئی ءُ منی بنداتی جیڑہ ءُ باوست چہ مزھبی گپاں چہ بیتگ اَت۔بلے مرچی تئی گھگیری ءِ اوشتگ ءُ مُھکمیں سنگر ءَ چہ سما کپت تو وتی ھما کولانی پد ءَ اوشتاتگ ئے کہ زی پہ بلوچ ءَ کُتگ اَنت۔ ھمے کولاں تو گوں شاتیں بچکنداں سرجم کنان اِت ئے۔
دیدگیں سنگت!
من امیت کناں کہ نگیگیں جاوراں ھم تو بچکندگ ءَ بہ ئے ءُ اسلام آباد ءَ نندوکیں پنجابی سرکار ءَ اے باور کنائینگ ءَ ئے کہ تو مُھکم ئے وتی پگر زندگ داشتگ دانکہ وتی گڈی زوراں چہ اے ریاست ءِ زُلماں وتارا باجو نہ کن ئے ءُ نانکہ تو چہ اے ھبیس ءُ بھا بیتگیں چانوگراں انساپ ءِ اُمیت ءَ دار ئے بلے وتی گھگیری ءَ چو البرز ءِ مُھکمیں کوہ ءِ وڑ ءَ برجم دار ئے دانکہ کوریں چماں پچ کنائینت بکن ئے کہ اے ریاست پہ بلوچ ءَ ھچبر نہ بوتگ نانکہ اود ءَ نندوکیں مھلوک ءِ درد وار بیتگ بلکیں آئی ءَ تھنا بلوچستان ءِ در آیوکیں مڈّی پگار اِنت۔
منی بیلی!
من بازیں چیزانی تہ ءَ ترا وتی استاد لیک آں کہ اود ءَ تو منی دست ءَ گپتگ ءُ بازیں چیزے سرپدی داتگ درستاں چہ گیش تئی جُستاں بازیں پسہ ءِ شوھازگ پرما اِتگ پمیشکا من سرپداں تو اے ودار ءَ نشتگیں گھاراں ریاست ءِ راستیں شگل ءَ پیشدارگ ءَ بہ ئے کہ اے تھنا بلوچ ءَ تھاریں کوٹیانی آماچ کنگ زانت، ژانگولیں کُنٹاں جنگل ءُ گیابان ءَ دور دیگ زانت، آریپیں پِت ءَ بے چُک کنگ زانت، آجزیں ماتاں لھڑ ورائینگ زانت، مھلبیں گھاراں چہ لوگاں در کنگ ءُ دگانی سر ءَ آرگ زانت بلے پہ بلوچ ءَ وشیں روچ نہ جیڑ اِیت ءُ نانکہ جیڑگ لوٹ اِیت بس بلوچ ءَ لگتمال کنگ لوٹ اِیت۔
بانُل!
ترا من سرپداں کہ شارُل ءَ چہ سیما پچ گر ئے ءُ مُدام آئی ءَ چو منی وڑ ءَ وتی دیم ءَ نادین ئے ءُ سرپدی دے کہ مرچی تئی لیبوکانی روچاں تو اسلام آباد ءِ دگانی سر ءَ چی واستا نشتگ ءُ لکمیر ءِ اکس وتی دست ءَ کُتگ، تئی وڑیں دگہ ھزارانی ھساب ءِ زھگ ھست اَنت کہ آ بلوچستان ءَ پہ وتی آجوئیں روچانی ھاتر ءَ پِتانی کربانی پہ بچکندگ دیگ ءَ اَنت، بازیں زھگاں کہ آیاں تنیگا وتی لوگاں گُد پہ گور ءَ کنگ ءَ نیست، نانکہ چُنڑے نان پہ وھد وارت کُت کن اَنت۔ شارل ءَ بچکندگے دیگ ءَ پد گُش ئے کہ اے دُراھانی مُز مارا مئے وشیں بانداتی ءِ دروشم ءَ دست کپ اَنت کہ اود ءَ شارُل گوں لیبوکاں، مات گوں تلاھیں بچاں، گُھار گوں سالونکیں براتاں وشیں بانداتے گند اَنت۔
مھروان!
من گُشاں انگت تو وتی داشتگیں سیاسی دیوان ءَ وتی کُلیں دزگھاراں توار کن اِت ءُ اتکگیں جاورانی سر ءَ گپ کن اِت کہ مرچی اگاں ڈاکٹر مھرنگ ءِ وڑیں انسان گرگ ءُ بند کن بنت بگند ئے باندا آئی ءِ جاگہ ءَ ما ھم بیت کنیں بلے مارا مھکم بوگی اِنت دانکہ اے ریاست بزانت کہ سرانی گُڑگ ءُ دور دیگ ءَ رتکگیں ھون ءُ گشتگیں گپ ھلاس نہ بنت۔ مارا ھنچیں مُھکمیں پالیسی ٹھینگی اِنت کہ اود ءَ مئے مھلوک سرجم ءَ سرپد بہ بیت کہ گھگیری مئے گڈی راہ اِنت بگر چہ گھگیری ءَ بلوچ ءَ ھچ راہ پشت نہ کپتگ ءُ کُلیں کارانی سرجم کنگ ءَ مارا مئے مُھکمیں توکل مزن کنگی اِنت ءُ براتانی رم ءَ ھوار کپگی اِنت۔
سنگت!
ھمے گُشگ لوٹاں من ءَ چہ گیش تو سرپد ئے کہ بلوچستان ءِ اے جمبوریں آس تھنا چہ رچوکیں ھوناں تُوسگ بیت۔ اے ھون بلوچستان ءَ جُتائیں جھدانی ھساب ءَ بیگ ءَ اِنت کہ اود ءَ کسے راستی سر ءَ چست کنگ بیت، کسے دژمن ءِ دیم ءَ جنگ دنت شھید بیت، کسے بلوچ نام ءِ بوگ ءَ بے ساہ کنگ بیت بلے اے رواج گپتگیں ریاستی کردارانی توک ءَ وتارا ھما کساس ءَ مُھکم بدار انچش کہ مئے جنگ ءِ کارستاں وتارا مھکم داشتگ دانکہ اے گرانیں نوبتاں ترا ھاموش ءُ بے تواری ءِ شگان مہ گیپت گوں۔
کامریڈ!
یونیورسٹی ءَ چہ یکیں دیوان جاہ ءَ درتکگیں من ءُ تو یکیں سپر ءِ سرجم کنگ ءَ در کپتگیں بس مئے راہ جُتا اَنت کہ اود ءَ تو سرپد ئے راہ تھنا منی گچین کُتگیں راہ اِنت بلے جنگ ءِ ھزار دروشم بنت کہ درستانی پادگ مھکم کنگی اِنت ترا ھمے پادگ کہ سرجم کنگ ءَ گون اِنت ایشی ءَ ھما کساس ءَ مھر بکن دانکہ ایشی ءَ ایٹم پروش داشت مہ کنت ءُ مات گھاراں درستاں ھمے سرپد کن کہ اے ھون اگاں بولان ءِ دلبند ءَ گوں دژمن ءَ جنگ دیگ ءُ ریچگ بیگ ءَ اَنت یاکہ بلوچستان ءَ جتائیں راہ ءُ درانی سر ءَ سُپتگیں کُنٹانی دروشم ءَ دست کپگ ءَ اَنت اے کُلانی مز مئے آجوئی بیت۔
سابُل!
اے راہ ءَ مئے ھواری ءَ بازیں مھلوک گوں کپتگ بلے گندگ نہ بوگ ءَ اَنت مئے ھما پیسری کُتگیں باوستانی وڑ ءَ پد ءَ گُشاں کسے کنت کہ نہ کنت مارا کنگی اِنت کہ مئے سر ءَ الّم اِنت چے ءَ کہ مئے سر ءَ گُلامی اتکگ ءُ پرائی ءِ ھلاس کنگ ءَ ما جنگ ءِ بندات کُتگ نو اے سرجم ھم مارا کنگی اِنت۔ تئی راہ گران اِنت ھزاراں جیڑہ ءُ جنجال کاینت بلے ایشاں وتی کمپارٹ زون جوڑ مہ کن چے ءَ کہ کردار ترا چہ بندات ءَ بیت بس ھمے وڑ ءَ جنزان ئے مھکم جنزان کن، مرچی ھمد ءَ چہ ھوار ایں۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ناکو گریگر
Previous article
اوستہ محمد ءَ پولیس ءِ وین ءِ سر ءَ دزبمب اُرش
Next article
شال: زورانسری بیگواھیں آماچیں پروپیسر قاضی عثمان وتکش تراکانی بھتام ءَ دزگیر، دزگیری پدر
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
14اگست پاکستان ءِ وتگڑیں آجوئی ءِ روچ ءُ بلوچ ءُ پشتون ءِ زمینانی کبزہ- شَکّل بلوچ
By
admin1
August 15, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
14اگست پاکستان ءِ وتگڑیں آجوئی ءِ روچ ءُ بلوچ ءُ پشتون ءِ زمینانی کبزہ
نبشتہ کار: شَکّل بلوچ
دی بلوچستان پوسٹ
راجے وتی مُلکی آجوئی ءِ روچ ءَ دار اِیت، شاتکامی کن اَنت کہ مئے ملک اے روچ ءَ آجو بیتگ، بلے گپ ایش اِنت ھما ملک ءِ راج پرچا ھمے وتی آجوئی ءِ روچ ءَ گوں پھر ءُ شان ءَ شاتکامی کنت کہ ما آجو اِیں؟
وھدے یک ملکے ءِ راج وتی جند ءِ آجوئی ءَ سرپد مہ بیت ءُ ھما ملک آئی ءِ زند ءِ بُنکی لوٹانی دیگ ءَ لنگ بہ بیت گڑا آ راج انگت ءَ ھمے ملک ءِ وتی ملکی چیدگیں بیرک ءَ بہ زور اِیت ءُ شاتکامی بکنت گڑا بزاں آ راج راجے گْوشگ نہ بیت چی ءَ کہ آ راج ءِ تہ ءَ سیاسی سنچ، سماجی سنچ نیست ءُ پہ دو سے کلدار ءَ وتگڑیں سیاسی مردمے ءِ دست ءَ بھا بہ بیت گڑا تو چے گُش ئے آ آجو گُشگ بیت؟پاکستان چہ بُن ازل ءَ یک آجوئیں استانے نہ اِنت اے چہ مگربی سامراجاں پہ لُٹ ءُ پل کنگ ءِ ھاتر ءَ یا وتی راجی پائدگانی ھاتر ءَ اڈ دیگ بوتگ، چی ءَ کہ پاکستان چہ راجدپتر ءَ زِبھر اِنت اے استانے نہ اِنت بلکیں یک کلونی یے کہ دری پائدگانی واستا جوڑ کنگ بیتگ۔
پاکستان ھچ استانے نہ اِنت ءُ نَیکہ ایشی ءَ وت ءَ تاریکے ھست ءُ نیکہ زمینے اے بس بلوچستان ءُ ھیبر پکتونھوا ءِ زمینانی گواجناں لُٹ ءُ پل کنگ ءِ ھاتر ءَ اڈ دیگ بوتگ، پنجابی انگریزانی گلام اَنت ءُ ھمے پنجابی وت مسلمان نہ انت بلکیں اے چہ بُن ازل ءَ زنجتھ سنگھ ءِ اولاد اَنت ءُ وت ءَ پاکستان ءِ ھاتر ءَ چمیشکا مسلمان گُش اَنت کہ آ انگریزانی وپادار انت، ءُ گوں انگریزاں بلوچ سرڈگار ءِ لُٹ ءُ پل کنگ ءِ ھاتر ءَ اسلام ءِ نام ءَ کارمرز کنگ ءَ اَنت پرچاکہ پاکستان وت یک اسلام ءِ نام ءَ جوڑ کنگ بوتگ ءُ اَبید اسلام ءَ ھمے انگریز ءُ پنجابی بلوچ ءُ پشتون راج ءَ رد دات کُت نہ کن اَنت۔ اسلام ءِ نام ءَ پنجابی انگریزانی پائداگانی سرجم کنگ ءِ ھاتر ءَ بلوچ ءُ پشتون ءِ چُکچینی ءَ کنگ ءَ اَنت۔
نی گپ چداں سر بیت کہ بلوچ ءُ پشتون ھوش بکن اَنت ءُ وت ءَ ءُ وتی جان ءُ مال ءِ پھریزگ ءِ ھاتر ءَ ءُ وتی زمین ءُ گواجنانی پھریزگ ءِ ھاتر ءَ پنجابیاں چہ وتی ڈیھ ءَ بہ گَلّین اَنت ءُ وت ءَ چہ اے دروگیں استان ءِ پاکستان ءَ جتا بکن اَنت، وت ءَ آجو بکن اَنت۔
14 اگست آجوئی ءِ روچ پہ بلوچ ءُ پشتونیں راج ءِ آجوئی ءِ روچ نہ انت بلکیں اے پنجابیانی آجوئی ءِ روچ اِنت کہ آ چہ وت ءَ ھندوستان ءَ جتا بوتگ ءُ وت ءَ نوکیں اسلام ءِ مزھبی پکشاتگ ئِے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شَکّل بلوچ
Previous article
بلوچستان : سے لاش دزکپتگ، لیویز کارندھے کُشگ بیتگ
Next article
گوادر: یک مردمے پاکستانی لشکر ءِ دست ءَ زورانسری بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آزمانک: ھامد ماں نوکیں میتگ ءَ- مِھراب بلوچ
By
admin1
August 10, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آزمانک: ھامد ماں نوکیں میتگ ءَ
نبشتہ کار : مِھراب بلوچ
دی بلوچستان پوسٹ
ھامد یک نوکیں میتگے ءَ شوتگ اَت، ءُ آ میتگ ءِ بارو ءَ سر پد نہ اَت کہ اے میتگ ءِ مردم چی کار کن اَنت، چے جیڑ اَنت ءُ چے لوٹ اَنت، بلے آ ھمے جھد ءَ اَت کہ میتگ ءِ جاور، مردمانی جیڑہ، آھانی جیڑگ ءِ انداز ءَ ھوار آھانی دراھیں جنجالاں سر پد بہ بیت۔
ھامد چہ دگ ءَ روگ ءَ اَت کہ آئی ءَ دیست کہ دگ بند اِنت ءُ لھتے زھگ ءُ زالبول دگ ءِ سر ءَ نشتگ اَنت ءُ دومی نیمگ ءَ دگ ءِ چاریں کُنڈ پولیساں گپتگ ءُ اے دیم آ دیم ءَ ترّگ ءَ اَنت ءُ ھمے پولیسانی تہ ءَ دگہ لھتے بگیر وردی والا مردم اَنت کہ آ ھاناں تپنگ گون اَنت ،بوز اِش بند اَنت ءُ ترّ ءُ گرد کنگ ءَ اَنت۔ھامد ھمدا جیڑگ ءَ لگّ اِت کہ:
اے زھگ ءُ زالبول کئے اَنت؟
ایشانی جیڑہ چی انت؟
پولیس پرچا ترّگ ءَ اَنت؟
اے پولیس ءَ گوں بگیر وردی والا بوز بندیں مردم کئے اَنت؟
ھمے جیڑگ ءَ گوں آ شُت ھما دگ ءِ سر ئِے زھگ ءُ زالبولانی نزیک ءَ ءُ دیست ئِے کہ آھانی دست ءَ مردمی اکس اَنت ءُ پوسٹر اَنت۔ آھانی تہ ءَ چہ سئے سالی ئیں زھگ ءَ بہ گر تاں ھشتاد سالی ئیں زال ھوار اَت اَنت کہ دگ ءِ سر ءَ نشتگ اَنت۔آ جیڑگ ءَ لگّ اِت کہ:
اے کئی اکس اَنت کہ ایشانی دست ءَ اَنت؟
ھمے ساھت ءَ، آ شُت ءُ ھمیشان چہ یک پیریں زالے ءِ کرا نشت ،آ را یک ورنائیں بچکے ءِ اکس دست ءَ ات، ءُ جُست ئِے کت کہ:
شما اِد ءَ پرچا نشتگ اِت ءُ شمئے جیڑہ چی اَنت؟
اے اکس کئی اَنت؟
زال ءَ پسّو دات” اے اکس منی چُک ئیگ اِنت کہ دہ سال اِنت گار ءُ بے گواہ کنگ بوتگ۔ ما آئی ءِ آجوئی ءِ واستا ھر وڑیں کوشست کتگ آمید گساں شُتگ اِنت، میر ءُ متبرانی کرّا شُتگ اِنت،دگّ بند کتگ اَنت بلے ھچ وڑیں ھال ءُ ھوال نیست اِنت۔ نہ تھنا منی بلکیں اد ءَ ھر کسّ کہ نشتگ، آھانی کسّہ ھمیش اِنت۔ مرچی پد ءَ سرکاری زرّ واراں دگہ یک ورنائیں نودربرے بُرتگ کہ آ شھر ءَ وانگ ءَ بوتگ۔ دو روچ بیت موکلاں اَتکگ۔ آ مرچی برگ بوتگ، ما اتکگ ایں دگّ بستگ ءُ آئی ءِ آجوئی ءِ لوٹ کتگ،بلے پولیس ءُ ایم آئی والا اتکگ اَنت ءُ مارا نئیلگ ءَ اَنت“
ھمئے ساھت ءَ ھامد ءَ دیم بال آؤرت ءُ دیست ئِے کہ یک کسان سالیں جنکے، آئی ءِ اُمر ھشت ءُ دہ سال ءِ میان ءَ اِنت، آئی ءَ یک اکسے دست ءَ اِنت ءُ آئی ءِ بے تاھیری یک کسّھے ساچگ ءَ اَت۔ آ اتک ءُ ھمئے جنک ءِ کرّا نشت ءُ جست ئِے کت:
”اے اکس کئی اِنت ءُ تئی چے اِنت؟“
ھمئے جنک ءَ پسو دات” اے عامر ءِ اکس اِنت ءُ اے منی برات اِنت۔ عامر ءَ شش سال اِنت کہ گار ءُ بیگواہ اِنت۔ منی پسّ عامر ءِ بیگواھی ءَ چہ پد دل ءِ نادْراہ بوتگ ءُ چہ اے دنیا ءَ شتگ۔ منی مات یک دلیریں ءُ مھکمیں زالے بوتگ بلے ھما اِنت کہ عامر گار اِنت، آ روچ پہ روچ نزور ترّان اِنت۔ ھر وھد مارا سوج کنت کہ عامر کدی واتر کنت؟ بلے مئے کرّا ھچ وڑیں پسّو نیست پرچا کہ عامر زالمانی دست ءَ اِنت ما ھچ کت نہ کن ایں۔ مئے وسّ ءُ واک بس ھمیش اِنت کہ ما دگّ ءَ بند کن آں ءُ زھرشانی کنگ ءَ ایں بلے ھر باریگ پولیس مارا لٹّ ءُ کُٹّ کنت ءُ مارا چہ زھرشانی ءَ ھم نیل اِیت۔“
ھامد بے توار بوت ءُ دگّ ءِ سر ءِ دْرائیں نشتگیں زھگ ءُ زالبولاناں چمشانکے دات ئِے کہ ھر کسی دست ءِ اکس، ارسیگیں چم ءُ بے تاھیر ءُ مُلوریں چھرگ یک جتائیں کسّھے ساچگ ءَ اَت، جتائیں دردے درشان کنگ ءَ اَت ءُ جتائیں زلمے پیش دارگ ءَ اَت۔
اے دردناکیں ندارگ ءِ چارگ ءُ تورشتیں کِسّانی گوشدارگ پد، ھامد دگہ جاگھے ءَ شُت تاں دیست ئِے کہ یک دہ سالی ئیں، درتہ پچّ ءُ پادشاپادیں گْونڈلے دگّ ءِ پھناد ءَ نشتگ ءُ ناہ بھا کنگ ءَ اِنت۔ آ ھمے گْونڈل ءِ کرّا شُت ءُ آئی ءِ پجّار ءِ جُست ئِے کت۔ پجّار کنگ ءَ چہ پد آئی ءَ چہ گْونڈل ءَ جُست کت :
”تو اد ءَ پرچا ناہ بھا کن ئے ؟ تو وانگجاہ(اسکول)ءَ وانگ ءَ نہ ئِے؟“۔
گْونڈل ءَ پسّو دات” من اد ءَ ھمے واستا ناہ بھا کن آں تانکہ وتی مات ءُ گھاراناں دو وھد ءِ نان بہ دئے آں۔ من اگاں وانگ جاہ ءَ بہ رو آں گڑا منی مات ءُ گھاراناں کئے ھرچ دنت“
ھامد گوں گونڈل ءِ اے پسّو ءَ ھبکہ بوت ءُ جُستے کت، ”تئی پِسّ کُجا اِنت؟ آ شمارا ھرچ نہ دنت ءُ ترا دگہ مستریں برات نیست زاناں؟“
گْونڈل ءِ چمانی ارساں ھار بست ءُ گوشت ئِے” منی پِسّ زالماں شھید کتگ ءُ من ءَ برات نیست اِنت؟“
ھامد ءَ دوبر جُست کت” تئی پِسّ کئے ءَ شھید کتگ ءُ زالم کئے اِنت“
گونڈل ءَ گوشت” زالم سر کار ءِ زرّ وار اَنت۔ منی پِسّ ھمایاں شھید کتگ۔ دو سال اِنت کہ منی پِسّ شَما چہ جتا بوتگ۔ ھما اِنت کہ مارا دگہ کسّے نیست کہ ھرچ بہ دنت ھمے واستا من ناہ بھا کن آں ءُ وتی مات ءُ گھاراناں ھرچ دئےآں“
گونڈل ءِ دردناکیں کسّہ ءِ اِشکُنگ ءَ پد، ھامد جیڑگ ءَ لگ اِت کہ، چوناھا انسان چہ دومی رستراں ترس ایت کہ آ انسان ءَ ور اَنت بلے اے میتگ ءِ تہ ءَ انسان چہ رستراں اینکا نہ ترس ایت کہ انسان ءَ چہ ترس ایت۔ پرچا کہ اد ءَ زوراکیں انسان دومی نزوریں انساناں کُش اَنت ءُ گار ءُ بیگواہ کن اَنت۔ اد ءِ ھر زھگ، ھر اکس، ھر مات، ھر گھار جتا یک کھسّے ءِ واھُند اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مِھراب بلوچ
Previous article
آواران: پاکستانی لشکر، دمگی ڈیتھ اسکواڈ ءُ سلاہ بندانی میان ءَ جنگ ءُ چوپ
Next article
مستونگ: ریل ءِ ٹریک ءِ سر ءَ تراک، جعفر ایکسپریس ءِ 6 بوگی پٹڑی ءَ دراتکگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
امیر! یک اَھدے ءِ نام اِنت-مھروان کمبر
By
admin1
August 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
امیر! یک اَھدے ءِ نام اِنت
نبشتہ کار: مھروان کمبر
دی بلوچستان پوسٹ
بلوچ گُلزمین ءِ ھما پُسگ کہ دُژمن ءِ تیرانی دیمپاں بنت ءُ وتی نُگرھیں جان ءَ پہ ھاک ءِ وشبوھاں کُربان کن انت گُڑا آ تھنا یک مردمے نہ بنت بلکیں یک اَھدے، یک وابے ءُ دیمھونیانی کسھے جُوڑ بنت۔ بلوچ سرڑگار ءِ ھاک مُدام وتی آشکانی دیمھونی ءَ آتار بیت۔ اے کوھاں، کوچگاں ءُ تیاباں اَنچیں زمین زادگ ودی کُتگ، کہ آیاں وتی زندگی یک وابے ءِ دروشم ءَ پہ مکسدے ءَ ندر کُتگ اَنت۔ ھمے سرمچارانی تہ ءَ یک نامے امیر ءِ نام اِنت۔ امیر جان ھما پُسگاں چہ یک پُسگے اَت کہ آئی ءِ دل ءَ بس وتن ءِ مھر، وتی مردمانی درد ءُ آجوئی ءِ واھگ چُول جنان اَت۔
امیر یک گُلامیں اِستانے ءَ ودی بوتگ اَت بلے آئی ءِ چمّانی تہ ءَ کوھانی اَکس، ھیالانی تہ ءَ آجوئی ءِ وشبو ءُ دل ءَ پہ وتن کُربان بوھگ ءِ جزبگ چو زِر ءَ چول جنان اَت۔ آ دُژمن ءِ دیم ءَ سر جھل کنگ ءُ گُلامیں زندے ءِ گوازینگ ءِ بدل ءَ آئی ءَ گھگیری ءِ پیچ ءُ تابیں کِشک گچین کُت۔ آئی ءَ وتی زمین ونتگ اَت ءُ گوستانک در بُرتگ اَت۔
امیر ھما ورناھاں چہ یک ورناھے اَت کہ آ اَنچیں سرڈگارے ءَ ودی بوتگ اَت کہ آ دیار ءَ رُوچ درکیت بلے رُوچ ءِ برانز گُلامی ءِ سانکلاں چہ گوز اَنت ءُ نی زمین ءِ سر ءَ کپ انت۔ آئی ءِ کسانی لشکری بوٹانی ءُ تیرانی توار ءَ ورناھی ءِ سیمسراں سر بوتگ اَت۔ آئی ءِ ورناھی ءِ بھاریں رُوچ چیک پوسٹانی سر ءَ زلیل بوگ ءُ گسانی سوچگ ءُ ھمبلانی سدگ ءَ بیگاہ بوتگ اَنت۔
امیر ءَ ھما گاریں توارانی پولگ ءَ کوہ گچین کُت انت کہ آ توار سالانی سال دُژمن ءِ تنک ءُ تھاریں زندان ءَ بندیگ کنگ بوتگ اَنت۔ ھما ماتانی کوپگ بوت کہ آ وتی زھگانی ودار ءَ شھر ءُ چار راھانی سر ءَ بزگ کنگ بوتگ اَنت۔ امیر ءَ ند ءِ جاہ ءَ توپک گچین کُت۔ آئی ءَ توپک زاتی نپ ءُ سیتانی ھاتر ءَ بڈ ءَ نہ کُتگ اَت بلکیں وتی سر ڈگار بلوچستان ءِ سر ءَ برجاھیں زُلم ءُ زوراکی ءِ بگیر ءَ چست کُتگ اَت۔
امیر ءَ کوہ وتی ھنکین کُت انت، آئی ءَ ھُورانی ترمپاں چہ زمین ءِ ٹپ شُشت اَنت، آئی ءَ گُژن آماچیں رُوچ ءُ بے وابیں شپ دیست اَنت۔ بلے آئی ءِ لیکہ نزور نہ بوت۔ آ برے پند ءَ اَت برے جنگ ءَ اَت ءُ برے اوتاگ ءِ کاراں گوں دلگوش اَت۔
امیر ءِ چَمّاں یک اَنچیں آجوئیں بلوچستان ءِ آباد اَت کہ آ بلوچستان ءِ ورنا بے تُرس ءَ وانگجاھاں روگ ءَ اَنت زالبول کم شرپ کنگ نہ بنت ءُ ھاک ءِ وشبوھاں گُلامی ءِ بو ءُ باس ھوار نہ اِنت۔
پد ءَ ھما رُوچ اَتک کہ آ رُوچ ءِ ودار ءَ تھنا امیر کنگ ءَ نہ اَت بلکیں آئی ءِ مسکیں ڈگار ھم کنگ ءَ اَت۔ گوارگو پنجگور ءَ دُژمن ءِ مزنیں بُنجل سرمچاراں دستیگ کنگ ءِ سوڑگ کُت۔ آ روچی تیرانی درْداں گورت، شپ ءَ چیھال جت، کوہ گواہ جوڑ بوت انت، ءُ امیر ءَ وتی ھُوناں چہ ھما راستی نبشتہ کُت کہ آ توپک ءِ زور ءَ پھک کنگ نہ بنت۔ آ کپت بلے آئی ءِ پاد نہ لرز اِت انت۔ آئی ءِ نمیرانی ءَ دُژمن ءِ دل ءَ تُرسے ودی کُت ءُ وتی مردمانی دل ءَ نوکیں جزبگانی نوکیں کندیلے بلینت۔
مروچی امیر مئے میان ءَ ساڑی نہ اِنت، بلے آئی ءِ یات ھما کوھستگاں برمش کن انت کہ ھود ءَ زوراکی ءِ جمبر ساچان اَنت۔ آئی ءِ شیرکنیں نام ھما زُبانانی سر ءَ ورد اِنت کہ راست گُشگ ءَ نہ تُرس اَنت۔ آئی ءِ دیمھونی ھما دلاں زندگ اِنت کہ آ آجوئی ءِ واباں گند اَنت۔
امیر نہ مُرتگ— آ ھما گُلزمین ءِ رگانی تہ ءَ چُو ھُون ءَ تچان اِنت کہ ھمائی ءِ ھاتر ءَ وتی ساہ ءُ سرانی دیمھونی ئِے دات۔ داں ھما وھد ءَ بلوچستان ءِ آزمان ءَ گُلامی ءِ سیاہ ءُ تھاریں جمبر ساچان بہ اَنت امیر ءِ کسہ چو گروک ءَ شھم دنت۔۔۔ چو چراگے ءِ داب ءَ مِرگ ءَ پد ھم تھاری ءِ پشل کُتگ۔
امیر تھنا یک نامے نہ اِنت بلکیں یک اَھدے، یک توارے کہ گُلامی ءِ سیاہ ءُ تھاریں شپاں چو استال ءَ شھم ایت، چو چراگ ءَ بلیت۔ یک اَنچیں کسھے کہ ھر ھما مات ءِ ارساں گوں نبشتہ بیتگ کہ آئی ءَ وتی بچ آجوئی ءِ دگ ءَ کُربان کُتگ اَنت۔ آ یک جزبگے، ستکے، یک چراگے تھنا کوھانی دامن ءَ بلگ ءَ نہ اِنت بلکیں ھما دلانی تہ ءَ ھم وتی رُژن ءَ بالگ ءَ اِنت کہ آ گُلامی ءَ نہ مننت ءُ آجوئی ءِ دگانی راھی اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھروان کمبر
Previous article
کیچ: پاکستانی لشکر ءِ دست ءَ ورنایے بیگواہ، سی پیک شھدگ بند
Next article
پنجگور: آروس ءِ دھمی روچ ءَ بیگواہ بیتگیں ورنا ءِ ٹپ ءُ ٹوریں لاش دزکپتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
یار دوستین جان واتر بکن – بادل بلوچ
By
admin1
August 1, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
یار دوستین جان واتر بکن
نبشتہ کار: بادل بلوچ
دی بلوچستان پوسٹ
مرگ چوناها ھر ساهدار ءِ سر ءَ پرز اِنت بلے دریگتیں تئی وڑیں پُلے چو اشتاپی ءَ مہ شُتیں ترا یات بیت دوستین جان من ءُ تو چونیں چونیں ٹُوٹل جت کہ اے رنگ ءَ کن ایں دژمن ءَ اے رنگ ءَ جن ایں بلے چی کن ئے باندات ءِ جنگ اِنت من هم هست نہ باں گُڈّی تیر باں یا دژمن ءِ ٹوپانی دیم ءَ جنگ دیان باں پہ ترا کایاں۔
دوستین جان ترا یات اِنت من ءُ تو دگہ لھتیں سنگت پہ دژمن ءِ جَنگ ءَ شُت ایں آ دگہ سنگتاں گُشت همد ءَ چہ جاگہ برابر اِنت تو گُشت مروچی چہ بُنجل ءِ دیوال ءَ جن ایں گڑا تئی گپ ما زُرت چہ دژمن ءَ باز نزیک شُت ایں اے جنگ ءَ دژمن ءِ چار سپاهیگ مُرتگ اَت داں دو ادار ءَ جنگ دات دژمن ءَ پد دات چہ بُنجل ءَ تو گوں تُرندیں جاکاں گُشت “بوشت بوشت مہ تچ” ءُ پد ءَ زور ءَ گوں ٹهک دات کہ سنگتاں بیا اِت نوں بس اِنت پاکستان ءَ پورہ گُش ئے شپ ءَ آروسی دیوان اَت۔
دوستین جان ترا یات اِنت من تو دگہ سے سنگت پنچ روچی سپرے ءَ رپت ایں پنچُمی روچ ءَ مئے آرت، روگن، دال کُٹ اِت اَنت من ءُ تو سُهب ءٍ هپت بج ءَ در آتک ایں پہ سامانانی واستا سرجمیں روچ پند کُت شپ ءِ هشت بج ءَ ھمے سامان سنگت ءِ ھوار اِت اَنت من تو چار بڈی کُت اَنت سے کیلو گوشت گون اَت تو گُشت نہ ور اَنت اِش اوتاک ءَ سنگت شُدیگ اَنت شپ زمستان اَت تُرندیں گوریچ کشگ ءَ اَت من ءُ تو سپر جت شپ ءِ دو بج ءَ یک کُوٹی یے ءَ وت ءَ سر کُت تو گُوشت چار اِش گهیتگ اَنت ورگ ءِ وڑ ءَ نہ اَنت من ءُ تو دو روچ لنگڈیں لاپ ءَ وتارا اوتاک ءَ سر کُت منی ءُ تئی وراک بس دو بسکوٹ اِت اَنت۔
دوستیں جان کُجام کسہ ءَ بکناں ؟
کُجام لھڑیں درداں ایر براں؟
دوستین جان بیا ترا سنگت لوٹگ ءَ اَنت یار واتر بکن-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
بادل بلوچ
Previous article
شال ، ڈھاڈر: پولیس تھانہ ءُ پورسز ءِ بنجل ءِ سر ءَ اُرش
Next article
بلوچستان ءَ یک مردمے زورانسری بیگواہ، یکے آجو بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
استان ءِ شوربندی ءُ مئے مارِشت- نوکند بلوچ
By
admin1
July 31, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
استان ءِ شوربندی ءُ مئے مارِشت
نبشتہ کار : نوکند بلوچ
دی بلوچستان پوسٹ
ما داں سَر چست کُتگ ھر روچ ھمے جنجالانی نیام ءَ ساہ زرتگ، برے سیادے، برے ھم ساھگے ، برے براتے ءُ برے سنگتے، کُشگ بوتگ، گار ءُ بیگواہ کنگ بوتگ، یا کہ گوں ژندیں بالاد ءُ کَشتگیں ناکُن ءُ نیم توامیں ھیلاں گوں چہ کرنانی زندان ءِ سپر ءَ واتر بوتگ آ ھم نیم زِندگ۔
اے انوگیں گپے نہ اِنت کہ مردم بیگواہ کنگ بوھگ ءَ اَنت کوشگ بوھگ ءَ انت، بلکیں اے بیماری ءَ ھما روچ ءَ سر چِست کُتگ کہ اے زمین ءِ زوراکانی ھرجان بوتگ (27march 1947)، داں ھما روچ ءَ بگر داں روچ ءِ مروچی ھمے کِسہ ءَ ئے روانی برجم اِنت کُشت ءُ ھون، گارءُ بیگواہی، ژانگولیں جون درُست لَس مردمانی ھرروچیگیں زندمان ءِ بَھر جوڑ بوتگ اَنت، انچو سماہ بیت کہ لَس مردم ھر ساھت انچیں ھال ءُ اھوال ءِ ودار ءَ اَنت کہ کدی نوکتریں انچیں ھال کئیت کہ گیش تورناک تر اِنت۔
بلے مارہ شموشکار بوھگی نہ اِنت کہ اے دُرست استان ءِ وتی اسپانک (بیانہ) اِنت کہ لَس مھلوک ءِ میان ءَ انچیں رَوشت ءِ جوڈ بہ بیت کہ لَس مردُماں اے رنگیں باوست ءُ ساھتاں چہ ھچ رنگیں اَسر ءِ مہ کپ ایت، تھنا اِدا نہ بلکیں اے رنگیں اسپانک (Narrative ) مارا گوست ءَ ھم گِندگ ءَ کائینت کہ ھمود ءَ سامراجاں ھمے رنگیں رَوشت جوڑ کُتگ ءُ آشوب یا جنُزانی میان ءِ نِزوری پیداک کنگ ءِ جھد کُتگ، پہ درور ( الجئریا آ پرنچ پرنچ سامراج ءَ)، ( انڈیاہ آ بریٹش سامراج ءَ) یا آدگہ مُلک کہ سامراجانئ ایر دست بوتگ اَنت انچو کہ ویتنام، کینیا، کانگو، ءُ فلفائیں، اے دُرستیں ھندانی نیام ءَ ھمے رنگیں شوربندی جوڑ کنگ بوتگ کہ ھمود ءَ ( psychological normalization tactics ) کارمرز کنگ بوتگ اَنت ءُ لَس مردمانی زھن ء- کُنٹ کنگ ءُ ھادی کنگ ءِ شوربندی یےدیما ھارگ بوتگ انت۔
مرچی ھمے رنگیں شوربندی ماں بلوچ لَس مھلوک ءِ میان ءَ جاہ کنگ ءَ اِنت کہ ھودا مَرگ، کُشت ءُ ھون گار ءُ بیگواھی تھنا پہ لَبز پشکپتگ، مردمانی سِنچ، مارِشت، دُرست ھلاس بوتگاں، سنگت ءِ بیگواہ بوھگ اِنت جیڑہ ءِ نہ واتر بیت، سیاد کشگ بوھگ ءَ اِنت، جیڑہ ءِ نہ اِنت جاور ھراب اَنت، بلے اے سما کنگ ءِ جھد ءَ نہ کن ایں کہ پرچہ گار ءُ بیگواہ کنگ بوھگ ءَ اِنت، بلے اے سما وھدی بوھگ ءَ نہ اِنت کہ پرچہ کشگ بوھگ ءَ اِنت، پرچہ بیگواہ اِنت، پرچہ ھر روچ نیم توامیں مردم چہ زندان ءَ واتر بنت کَِسے کئیت ءُ کَسے نئیت ھم۔
اے دُرستیں جوابانی پَسو ایردستی اِنت کہ چو شومک ءِ بیماری ءِ وڑا ایر کپتگ مردمانی اندر ءَ کہ ھودا مارِشت ، ھیال، دُرست زوراک ءِ دست ءِ پنجگ ءَ اَنت۔۔ ھیال بندیگ اَنت، سما مُرتگ، مارِشت ھلاس اَنت، جیڑگ دگرانی باھوٹءَ اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
نوکند بلوچ
Previous article
کسان سالیں شهید جُنید کٍنگ ءُ گُڈّی تیر- بادل بلوچ
Next article
نال: چیئرمین زاھد بلوچ ءِ ناکوزتک بیبرگ بلوچ زورانسری بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کسان سالیں شهید جُنید کٍنگ ءُ گُڈّی تیر- بادل بلوچ
By
admin1
July 31, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کسان سالیں شهید جُنید کٍنگ ءُ گُڈّی تیر
نبشتہ کار : بادل بلوچ
دی بلوچستان پوسٹ
کسان سالیں ورنا جُنید جان ءَ نوشکی ءِ دمگ زورآباد ءَ نور اھمد ءِ گِس ءَ وتی چَم پچ کتگ انت- جُنید جان ءٍ گل ءِ کوڈ نام “کٍنگ” اَت اُمرے سک کسان اَت بلے پگر، سوچ، زانشت، مَارشت، جنگی رپک ءُ ہُنر اگاں بہ دیستیناں گُڑا تو نہ گُشتگ ات جنید ءِ بالاد کسان انت-
من ءَ یات اٍنت 2024 سال ءَ ورنا کسان سال پہ پارٹی ءِ پَٹ ءُ لوٹ ءَ آوار بوگ ءٍ واستا دگہ سے سنگت زور ایت یک لاگے پہ وت ءَ راشن، کمبل، سولر، وتی کُلیں چیزاں برابر کنت چہ شھر ءَ درکیت دیم پہ کوه ءَ کسان سال ءَ را پنچ روچ لگّ ایت پہ پارٹی ءٍ گٍندگ ءَ پنچ روچ ءَ پد مارا هال سر بوت کہ مئے نزیک ءَ چار مردُم اتکگ بلے توپک ءِ گون نیست گندگ ءَ پارٹی ءٍ سنگت انت گُڑا مئے دو سنگت ‌شُت همیشانی چارگ ءَ داں شهید جُنید ءُ دگہ سے سنگت انت دومی روچ ءَ سنگتاں اوتاک ءَ آورت انت سنگتانی جُست ءُ پُرس برجاه اَت چہ چاریں سنگتاں گیش جُنید جان گَپ کُت چہ چاریں سنگتاں ھم کستر اَت واکی جُھد نہ کسانی چار ایت نہ مزنی نہ گریبی نہ سیری-
گُڑا دو روچ ءَ پد شھید جُنید گوں سئیں سنگتاں هیلکاری ءٍ واستا اُستاد ءِ اوتاک ءَ آرگ بوت انت سنگتانی ٹریننگ برجاه اَت کلاس برجاه اَت یک شپے پاکستان ءِ ڈرون ءُ جاسوسانی گردش بوت من لھتیں سنگت زُرت دگہ نیمگے پہ وسپگ ءَ شُتاں ایشانی تہ ءَ جُنید جان هم گون اَت چہ وپسگ ءَ پیسر ما کسانیں دیوانے کُت شھید جُنید جان ءَ وھدے گپ بندات کُت گُڑا سنگتاں همیش مارت کہ وانوکیں سنگتے پرچہ کہ ھر گپّے کہ جت ئِے گوں شُوکیں اندازے ءَ جت ئِے گُڑا کُل سنگت وپتاں من ءُ شھید جُنید دیوان ءَ ات انت داں سک دیر ءَ من جُست کُت چینکس ونتگ سنگت؟ کندگ ءَ لگیت گُشرے من اسکول نہ دیستگ منی زند گوں مزدوری ءَ گُوستگ من جُست کُت تو کُجام مکسد ءَ تھریک ءَ آوار بوتگ ئے گُڑا من ءَ گُشتے سرکار ءَ مئے سر ءَ کبز کُتگ مئے ماس ءُ گُهاراں بیگواه کنگ ءَ انت منی مکسد همیش اِنت من دژمن ءَ گوں شرّیں وڑے ءَ جنگ بکناں پُروشے بہ دیاں ، وھد گُوزان اَت ھر وھد ءَ جُنید جان ءِ گپ همیش اَت “من جنگ کناں جنگ کناں وتارا گُڈّی سُم کناں” متلب داں آکری تیر ءَ داں جنگ دیاں گُڈّی تیر ءَ وتارا جناں-
وھد گُوزان اَت منی سر داں نُھ ماه ءَ دگہ جاھے ءَ کپت کِنگ نہ دیست ءُ بازیں سنگتے نہ دیست گُڑا نھ ماه ءَ پد من شورّ پارود ءَ شُتاں پہ کارے ءَ جنگ ءِ تیاری ءَ چیزے سنگت گوں موٹراں روان دات ءُ چیزے سنگت گوں لاگاں زُرت من وت پنچ روچ ءَ پد سر بوتاں گوں موٹری ‌سنگتاں “کِنگ” گون اَت وھد گُوزان اَت کِنگ ءَ گوں گپ تران کدی من اِد ءَ نہ اتاں کدی کِنگ گوں وتی کاراں دزگٹ اَت- گِدر ءٍ مزنیں کیمپ ءٍ کبزہ ءِ اراده کُتگ ات لشکر ءَ ما ھمیش ترتیب ءَ گوں دز گٹ اتاں داں لھتیں وھد ءَ کار سرجم بوت انت ما روگ ءِ اراده کُت بلے اے رندی سنگتانی گُشگ اَت کہ “کِنگ” ءُ دو سنگت دگہ اوتاک ءَ بہ ننداں گُڑا کِنگ ءَ ھمے هبر اِشکُت زهر زهر بوت کہ من ءَ جنگ ءَ بر اِت گوں باز هبراں پد کِنگ زورگ بوت گوں جنگ ءَ سپر یکجاه اَت داں کِنگ وتی جنگجاهے نیمگ ءَ شُت ما وتی جنگجاهے مئے جنگجاه ءَ دوستین جان شبید بوت ءُ دومی جنگجاه ءَ کِنگ- واکی جُنید جان تو وتی جیڑ اتگیں هیالانی سر ءَ امل کُت داں چار کلاک ءَ سوراب ءِ دمگ “گِدر” ءَ گوں دژمن ءَ جنگ دات ءُ وتارا گُڈّی تیر کُت-
گُڈّی تیر اِنت منی زندگی ءِ متاه
آخری فلسفہ آخری فلسفہ
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
بادل بلوچ
Previous article
بلوچستان ءَ دگہ ھپت مردم ءِ بیگواھی ءِ کیس نکش کنگ بیتگ اَنت
Next article
استان ءِ شوربندی ءُ مئے مارِشت- نوکند بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زھنی ایردستی چی یے؟- بیبگر بلوچ
By
admin1
July 29, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زھنی ایردستی چی یے ؟
نبشتہ کار: بیبگر بلوچ
دی بلوچستان پوسٹ
“گُلامی تھنا سانکلانی نام نہ اِنت، بلکیں ھیال ءِ بندیگ کنگ ءِ ھم نام اِنت۔” وھدے کہ یک راجے ءَ جسدی (جسمانی) ھساب ءَ گُلام جوڑ کنگ ارزان مہ بیت گڑا دژمن آئی ءِ ھیال،آئی ءِ زانت ءُ آئی ءِ تب (نفسیات) ءِ سر ءَ کبزہ کنگ ءِ جُھد ءَ کنت ءُ ھمے کبزہ زھنی گُلامی گوشگ بیت، زھنی گُلامی ھما نہ دیستگیں سانکل اِنت کہ انسان ءَ چہ آئی ءِ زانت ءَ چہ دیر کنت ءُ انچیں جاورے ءَ سر کنت کہ آ وتی دژمن ءَ دوزواہ، وتی ایردستی ءَ آجوئی ءُ وتی گُلامی ءَ باندات سرپد بیت۔
بلوچ راج چہ کرن ءَ آجوئی دوستے بوتگ، وھدے کہ زورگیر ءِ تاکتاں آئی ءِ زبان، دود ءُ ربیدگ، وانگ ءُ بُندپتر ولگوج کُت اَنت، گڑا یک ساز اتگیں پندلے ءِ جھت ءَ بلوچ ءِ مجگ ءِ سر ءَ کبزہ کنگ ءِ جُھد کنگ بوت۔ زھنی گُلامی یک انچیں جاورے ءِ نام اِنت کہ اود ءَ انسان جسدی (جسمانی) ھساب ءَ آجو بیت بلے پگری، زھنی ءُ زانت ءِ رد ءَ دومی ءِ مُرید بیت، زھنی گُلامی ءِ آماچ چہ سانکلاں بستگیں گُلامے نہ اِنت بگند ئے لیکہ، وانگی نزام، رسانکدر، مزھبی پندل یا استان ءِ پروپیگینڈہ ءِ وسیلہ ءَ مردم پگری رِد ءَ گلام دارگ بنت۔ زھنی گُلامی ءِ آماچیں انسان وتی گُلام بوگ ءَ نہ مار اَنت، راستی ءَ چہ دور بنت، ادارُکی چیزاں چہ گل بنت ءُ باز وھد ءَ آ ایردست ءِ نزام ءُ لیکہ ءِ نگھبان جوڑ بنت ءُ وتی پجار، زبان، دودمان ءُ زمین ءِ روتگانی سندگ ءَ گوں ایردست ءَ ھمکوپگ بنت ءُ ھچ سَما ھم نہ کن اَنت۔
“اگاں تئی ھیال دگر ئیگ اِنت گڑا تئی آجوئی ھم دگرے ئیگ اِنت” دنیا ءِ ھمُک ایردستیں راجے ءِ پروش ھما وھد ءَ بندات بیت وھدے آ وتی اندر ءَ چے ایردستی ءَ بہ منّ اَنت، ھما کہ آ وتی اگل ءُ ھوش ءَ چہ وتی پروش ءَ من اَنت ھما مھلوک زھنی گلام زانگ بنت۔ اے ھما جاور بیت کہ اود ءَ انسان گِندگ ءَ آجو اَنت بلے آیانی جیڑگ، مارگ، سرپد بوگ ءُ پیسلہ کنگ ءِ وس ءُ واک آیانی دست ءَ مہ بیت۔ آ مُدام ایردست ءِ لیکہ، بُندپتر، زبان ءُ دود ءُ ربیدگاں زور اِیت ءُ وتیگ ءَ بے ھیال کنت۔
بلوچ راج چہ کرناں دلیر، ایمن ءُ آجوئی دوستے بوتگ بلے دژمن ءَ آ جسدی ھساب ءَ گُلام جوڑ کنگ ءَ رند، آئی ءِ ارواہ، ھیال ءُ زانت ھم گُلام جوڑ کنگ ءِ جھد کُتگ۔ ھمے سوب اِنت کہ بلوچستان ءَ وانگی کورس ھما داب ءَ ٹھینگ بوتگ اَنت، بُندپتر گاجیل کنگ ءُ دروگ ءِ تہ ءَ مٹ کنگ بوت، رسانکدر سلاہ جوڑ کنگ بوت، نیکراھی، زبان ءُ زمینی رد ءَ بھر ءُ بانگ کنگ بوت۔
مروچی بلوچ زھگے وانگجاہ ءَ روت گڑا ناکہ آئی ءَ بلوچ بُندپتر ءِ بابت ءَ وانینگ بیت ءُ نا بلوچ بامردانی بابت ءَ وانینگ ءُ سرپدی دیگ بیت۔زھگ ءَ تھنا ھما وتساچیں زانت دیگ بیت دانکہ آ ایردست ءِ ھاتر ءَ مشینے جوڑ بہ بیت، آئی ءِ شر ءُ گندگ وتی ھساب ءَ سوج دیگ بنت دانکہ آ بلوچ بوگ ءَ ابید ھم بلوچے بوت مہ کنت۔
زھنی گُلامی ءِ لھتیں شون : وتی پجار ءَ چہ کُنّت، وتی زبان، بُندپتر، دود ءُ ربیدگ ءُ وتی راج ءَ چہ دومی ءَ کمتر لیکگ۔ ساچستی ھیال ءُ لیکہ ءَ چہ زبھر بوگ، ھما گپ کہ استان ءُ آئی ءِ اداراھاں گوشتگ اَنت آیاں بے جُست ءَ راست منّگ۔ وتسریں تُرسے ءِ آماچ بوگ، راست گُشگ، جُست کنگ یا وتی راجی پجار ءِ سر ءَ پھر بندگ ءَ چہ تُرس ءِ آماچ بوگ۔ ایردستی ءِ سوب ءَ اتکگیں واری ءُ ھزابی ءَ بھت ءُ نسیب لیکگ۔ وتواکی ءُ ساچستکاری ءِ ھیا ھم زھن ءَ نہ بوگ۔ ایردستی کہ ھرچ مزھب ءُ کانود ءِ رِد ءَ ردین ءُ انسانی ھکانی لگتمالی ءِ زانگ بیت کہ اے ھما راستی اِنت چو روچ ءَ پدر اِنت بلے آئی ءِ ھلاپ ءَ گپ کنگ ءَ لپرزگ بوگ۔ راجی پجار ءُ وتی دود ءُ ربیدگاں چہ پشل بوگ۔ اے لھتیں درور اَنت کہ مردم پہ زانت یا نا زان ئے ھمے بیماریانی آماچ اَنت، اے رنگیں بیماری زھنی گلامی ءِ نام ءَ زانگ بنت۔
زھنی گُلامی پرچا بیمناک اِنت ؟
زھنی گُلامی پمیشکا بیمناک اِنت کہ آ انسان ءَ وتی جند ءِ ھلاپ ءَ اُوشتارین اِیت بلے آ انگت زانگ ءَ نہ بیت۔ پہ درور اگاں تو بیمارے ءُ تو زانگ ءَ ئے کہ بیماراں گڑا الم تو ڈاکٹر ءَ روئے ءُ وتی ھلاج ءَ کن ئے۔ بلے اگاں تو بیمار ئے ءُ تو سما ھم کنگ ءَ نہ ئے کہ تو بیمار ئے گڑا اے بیماری ترا چو وروک ءِ وڑ ءَ وران کنت ءُ وھدے کہ تو سما کن ئے گڑا تئی ھستیں پشت کپ اَنت ءُ تئی الاج ممکن نہ بیت۔ زھنی گُلامی چو شومک ءِ بیماری ءِ دروشم ءَ اِنت، تو بیمار ئے بلے تو زانگ ءَ نہ ئے، تو ایردست ئے بلے تو زانگ ءَ نہ ئے، تئی ھستانک ولگوج بوگ ءَ اِنت بلے تو زانگ ءَ نہ ئے۔ پمیشکا مارا انوں وتی مریزی درگیجگی اِنت۔ پمیشکا مارا انوں وتی زھنی گلامی ءِ دروشم زانگی اَنت ءُ وتی پگری ھوالہ ءَ الاج کنگی اِنت۔ پد ءَ چو مہ بیت کہ مئے ھست بوگ ءِ لھتیں روچ پشت بہ کپ اَنت ءُ ما نوکی سما بکنیں کہ مارا وتی دیری الاج کنگی بوتگ ءُ نوں مئے الاج ھچ ممکن نہ اِنت۔
ما زھنی گُلامی ءَ چہ چون رکّ اِت کنیں وت ءَ زھنی گُلامی ءِ وڑیں نادراھیاں چہ رکینگ ءِ ھاتر ءَ مارا اے بیماری ءِ جند وانگ لوٹ اِیت۔ زھنی گلامی زانگ لوٹ اِیت کہ آئی ءِ جِند چے یے، کُجا چہ اتکگ، پرچا ءُ چون اتکگ۔ ما چینچو اے بیماری ءِ آماچ بوتگ ایں؟ اے سرجمیں جُستاں وتی مجگ ءَ بکنان ءُ ایشانی جواب ءِ پٹّگ ءِ تچ ءُ تاگ ءَ بکناں۔ مارا اے بیماری ءِ الاج چہ کتاباں رس اِیت، مارا گیش ءَ چہ گیش گوں کتاباں نزیک بوگی اِنت۔ مارا ھما کتاب زورگی اَنت کہ مارا اے بیماری ءَ چہ کش اِت بکن اَنت ما چشیں کتاب ءِ وانگ پھریز بکن ایں کہ آ مارا گیش زھنی ھوالہ گلام کن اَنت۔ مارا ایردست ءَ وتی کتاب ءُ وانگ ءِ وسیلہ ءَ ایردست کُتگ گڑا آئی ءِ نبشتگیں کتاب ءُ آئی ءِ وانگ مارا گیشتر زھنی گلام جوڑ کن اَت۔ پمیشکا مارا انچیں کتاب وانگی اِنت کہ آ دگہ راجاں وت ءَ ایردستی ءُ زھنی گُلامی ءَ چہ آجو کنگ ءِ ھاتر ءَ ونتگ اَنت۔ مرچی بلوچ ورنایاں کتاباں گوں نزیکی کنگی اِنت دانکہ آ زانتکار جوڑ بہ بنت گڑا آ وت ءَ چرے بیماری ءَ کش اِت کن اَنت۔ یات بکن اِت:
“ھما روچ ءَ کہ یک راجے وتی گُلامی ءَ پجاہ بیار اِیت، ھمے روچ ءَ آئی ءِ آجوئی ءِ روچ بندات بیت۔”
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
بیبگر بلوچ
Previous article
بے سما- کوھی بلوچ
Next article
اسلام آباد: بازیں کچے ءَ بلوچ نودربر دزگیر کنگ بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
نمدی یے پہ نمیرانیں قیصر امجد ءَ- ھمل نور
By
admin1
July 27, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
نمدی یے پہ نمیرانیں قیصر امجد ءَ
نبشتہ کار: ھمل نور
دی بلوچستان پوسٹ
قیصرجان من ءَ یات نہ کنت من ترا کجا زانتگ بلے من ءَ یات اِنت بلوچ سینما دیوان ءَ منی ءُ تئی ھال ءُ اھوال بیتگ، بلوچ سینما انچیں دیوانے کہ اود ءَ یک تامر سوجکارے دومی تامر ءِ سوجکار ءَ زانت اے بلوچ سینما ءِ برکت بیتگ کہ تو مئے وڑیں نزانتکاریں مردم ھم زانتگ اَنت قیصرجان منی کسانیں جھدے اَت کہ من بلوچ سینما ءِ ردوم ءِ سر ءَ نبشتہ بہ کن آں من باز مردم استاد جست کت اے بابت ءَ باز استاد ءَ من ءَ باز دلڈی دات سکین دات کہ اے جوانیں کارے تو کنگ ءَ ئے مئے کر ءَ ھرچ مدت کہ لوٹ ئے ما ترا کن این ءُ تو ھرچ جستے کن ئے ما زانیں ترا آ جستانی جواباں دے ایں من باز گل بیتاں کہ من ءَ دلبڈی ءُ سکین رس اِت اے وڑیں کار کنگ ءِ ترا یات بیت کہ من تئی کر ءَ ولی رئیس ءِ نمبر لوٹ اِت تو گشت من ءَ گون نہ اِنت پد ءَ من شکیل مراد ءِ کر ءَ پچ گپت قیصر جان منی ارادہ اَت کہ من ترا ھم بلوچ سینما ءِ ردوم ءِ بابت ءَ باز جست بہ کن آں چے ءَ کہ شما بلوچ سینما ءِ بنداتی مردماں گون بیتگ ئے تئی مسرتیں برات واجہ نمیرانیں زیا برک مکران ءِ اولی بلوچی تامرساچ اِنت من ءَ امیت اَت کہ تو بلوچ سینما ءِ ردوم ءِ سر ءَ مارا باز چیز گوشتگ اَت بلے بد بھتی ءَ بچار تو مارا یل دات ءُ شت ئے تئی روگ پہ بلوچ سینما ءَ مزنیں تاوانے اَت مئے تامرساچانی دو دیوان بیتگ اَنت یکے بلوچ سینما بیتگ یکے سنگت پروڈکشن بیتگ تو مدام ھر سھب وتی سلام دوئیں دیواناں دیم داتگ-
بلے قیصرجان تو گروریں مردمے نہ بیتگ ئے تو گروری ھچ نہ کتگ مئے مردم چار دانگ گپ سکی تامرساچی ءِ بابت ءَ آئی ءِ تہ ءَ گرور مان بیت من درستاں چہ شرتر آں بلے تو تامر ساچی ءِ بابت ءَ باز چیز زانتگ بلے تو گرور نہ کتگ تو مدام وتی تامر نگد ءِ واستا دیوان ءَ ایر کتگ اَنت مئے وڑیں نہ زانتکارے ءَ گپ جتگ تو آئی ءِ گپانی اھترام کتگ-
مئے کر ءَ یک رویہ ءِ ھست اگاں کسے ءَ تامرے ءِ سر ءَ گپ جت گڑا آ مردم ڈوبارگ بیت مئے لھتیں مردم نگد برداشت نہ کنت بلے تو چو نہ بیتگ ئے برے برے مئے تامر ھم دیوان ءَ نگد ءِ واستا ایر بیتگ اَنت تو مئے تامرانی سر ءَ گپ کتگ مارا سر ءُ سوج ھم کتگ-
یک رندے من ءَ یات اِنت من گوشت من تئی لوگ ءَ کایاں تو گشت شر اِنت ھر وھد ءَ کائے منی نمبر ھمیش اِنت من ءَ پون بہ کن من تئی ملگ ءَ دلمانگ اِتاں ءُ دگہ گپے من گوں تو یک کسانیں لکین تامرے کنگ ءَ دلمانگ اِتاں بلے من ترا ھال نہ دات گپ باز اَنت یات باز اَنت بلے قیصرجان تو مدام یات کا ئے۔ بھشت ءَ بات ئے قیصر جان-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ھمل نور
Previous article
نوشکی : پاکستانی پوج ءِ دست ءَ ورنایے زورانسری بیگواہ
Next article
دیرو ءِ پُلکانی ھاموشی ءَ گپ جت- درامد بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ناکو جان تئی کاروان راھی اِنت- ساجد بلوچ
By
admin1
July 26, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ناکو جان تئی کاروان راھی اِنت
نبشتہ کار: ساجد بلوچ
دی بلوچستان پوسٹ
وھد ءِ ھمراھی ءَ باز انسان ءِ تَب ءُ لیکہ مَٹ بوگ ءَ دیستگاں۔ ھما مَردُماں کہ مارا سِکین داتگ مئے سَرکلانی بھر بوتگ اَنت ھوار بوتگ اَنت ھمایانی تَب ءُ لیکہ مَٹ بوگ ءَ دیستگاں اسل ءَ ھما انسان ءِ تَب ءُ لیکہ مَٹ بَنت کہ آئی ءِ جِند وتی اَندر ءَ وتی نزرہ ءَ پو کتہ نہ بوتگ اَنت بلکیں وھد ءِ جِنترے ءِ چَرک ءَ تَر اتگ اَنت گوں اَنچو کہ جَنگ ءِ لوٹ مَٹ بوتگ اَنت ھالت مَٹ بوتگ اَنت کُربانی، دَر پہ دَری ءِ نوبت سر ءَ رَس اتگ اَنت ، گڑا ھمے انسان کہ بَس بَٹاک بازی ، شو بازی ءَ ھوار بوتگ اَنت آ دُرستاں چہ پیسر یک کِر بوان بوت اَنت پہ وت کار ءُ روزگار زَر ءُ آسودگیں زِند دَر چِنان نندان بوتگ اَنت ۔ بَلے اَنچو گُش اَنت جَنگ ءُ تھریک وتی بَچ ءَ وت پَٹ اِیت ۔ ھمے سَرکلانی ءُ بَٹاک بازینانے توک ءَ بازیں شوکیں انسان ءُ ھَمبلاں ھم مَردُم دُوچار کپت اَنت کہ آ مُدامی وتی نزرہ ءِ سر ءَ مدام جکوک بوتگ اَنت، بلکیں وتی نزرہ ءُ کارانی سر ءَ یک گامے اوں پُشت ءَ نہ کِنز اتگ اَنت ۔
اسل ءَ انسان ءِ مَزن ءُ کَسان بوگ آئی ءِ بالاد ءَ نہ اِنت ۔ ناں کہ رَنگ ءُ جَلواہ زَر ءُ مال آئی ءَ مَزن کَن اَنت۔ کتابی گپ ، باوست ءُ جیڑہ وتسریں منانک ءُ گپ زُورانسریں دانشوری ءُ رَٹ ءَ جَتگیں ، اِش کُتگیں گَپانی جَنَگ ءَ اِنسان ءِ کِردار بُرز ءُ مَزن شان بوت نہ کَنت دانکہ آ املی پڑ ءَ گون مہ بیت ۔ اے جنگ ءَ بازیں کردار دُوچار کپتگ اَنت ھمک کردار ءُ سنگت کہ نمیران بوتگ اَنت آ باز بے مَٹ بے بھا بوتگ اَنت۔
انسان ءِ کردار ءُ آئی ءِ گَنجیں کُربانی ءُ پریشانی ءُ تکلیپی کہ سگ اِتگ آیانی جھد ءُ کار گوں لبزاں ھچ ڈول ءَ بیان کنگ ءُ گُشگ نہ بَنت. ھمے نمیرانیں سنگت ءُ ھمبلاں کہ ھوار بوتگ اَنت پَند ءُ کشکاں مرچی نمیران بوتگ اَنت آیانی ھواری ءَ مردم ءَ باز چیز دَر بُرتگ کہ آ انسان ءَ دیم ءَ جُنزگ ءُ مھکمیں گامگیج بوگ ءِ مدام سکین ءَ دنت. ھمے شوکیں اَنسانانی توک ءَ یک سَنگتے مھروان، کامریڈ صوالی اَت کہ ما مُدامی ناکو ءِ نام ءِ سر ءَ توار کُتگ۔ ناکو ، ھما شوکیں اِنسان اَت کہ من مُدامی ناکو دیستگ آ ھر وھد ءَ بی ایس او ، ءِ سیاست ، ورنایاں مُچ کَنگ ، گلامی ءِ ھلاپ ءَ جد ءُ جھد کَنگ ءَ اَت ۔ سال 2013 اَت ھمے الیکش ءُ ووٹ ءِ چِک ءُ بِک اِت اَنت ، من میتگ ءَ آپ ءِ کھن ءِ سر ءَ نِشتگ اِتاں ، گڑا ناکو اَتک ما نشت ایں مَجلس ءُ دیوان کُت ناکو گڑا ھمد ءَ گَپ بندات کُت کہ ووٹ ءُ الیکش بلوچ ءُ بلوچ  ءِ تھریک ءِ واستا چینچو نُکس ءُ نَپ دار اَنت ، گڑا ناکو ءَ کندگے جَت ءُ گُشت ئِے بلوچ ءِ ورنا شُما اِت باید اے ووٹ ءُ الیکشانی ناکام کَنگ ءَ وتی جھد ءَ بِکن اِت ۔ من اَجکہ بوتاں کہ ناکو ءَ نو چی پَسہ بدیاں ، ساھتے ءَ رَند ناکو ءَ ، پد ءَ گُشت گڑا تو بی ایس او آزات ءَ وت ھور بَکن کار بکن گڑق من پد ءَ اجکہ بوتاں کہ نو ناکو ءَ چے پَسہ بدیاں ، گڑا منی دَپ ءَ دَر اَتک واکی ناکو راست گُش ئے راجی ورنا ما ایں مارا کَنگ لوٹ اِیت ، گڑا ناکو ءَ کَندگے جَت ءُ گُشت ئِے گڑا پلال تو مئے سَرکلاں بیا گوں 7 روچ ءِ سر ءَ بَنت سَرکلاں کہ ھوار بہ ئے گڑا بازیں چیز وھد ءِ ھمراھی ءَ سرپد بہ ئے ، پد ءَ ناکو ءَ گوں شَندیں کاپی ءَ مُدامی بَرے بَند ءِ سر ءَ ، بَرے کور ءُ جُرے ءَ گوں وُرنایاں دیوان اَت۔
بازیں پُرشت ءُ پروش ءَ پَد ھم ناکو مُدام ھمے چست ءُ ایراں دَست گُلائیش اَت ، بَلے ناکو ءَ دَم نہ بُرت ۔ 2013 ءَ گڑا من دَر کپتاں شال ءِ نیمگ ءَ وانگ ءُ زانگ ءِ ھاتر ءَ گڑا ناکو شُت کیچ ءَ ورنا باز ھر کَس وتی وڑ ءَ نیمگے ءَ دَرکپان بوت اَنت ، من شال ءَ اِتاں گڑا ناکو ءَ من ءَ پد ءَ ھال کُت گوشت ئِے یار شال ءَ مُپت ءَ یل مہ بہ ئے اود ءَ شُما سَنگتانی کِر ءَ شُتگ اِت دیوانے چیزے کُتگ ؟ گڑا من گُشت یار من گوں شال ءِ سَنگتاں من ءَ ھال نیست چو وَ زانگ نہ بَنت۔
ناکو ءَ گُشت تئی ھال ءُ اھوال ءَ من بے ھیال کَناں تو بُرو دیوان بِکن گوں سَنگتاں سَرکل ، پروگرام ءُ کاراں ھوار بی گوں من گُشت شَر اِنت ۔ ھمے وڑ ءَ ھرکَس وتی کاراں دَست گَٹ بوت ، ھردے کہ ما میتگ ءَ دُوچار کَپتاں گڑا ناکو ءَ وتی شَندیں کاپی گون اَت ، برے شَپانی نیم ءَ بَرے گَرم ءِ جَل ءَ ناکو ءِ سَرکل ءُ دیوان اِت اَنت ۔ ھَمے چست ءُ ایراں گوں سال من ءَ یات نہ بیت یک روچے ھال اَتک کہ بیا ناکو صوالی گوں لھتیں ھمراھاں چِست کَنگ بوتگ چہ تُربت ءَ ، ما ھر کَس اَچ وت ءَ پَریشان بوتیں کہ ناکو چِست کَنگ بوتگ اگاں ناکو رازے چیزے بَدنت بزاں مارا اوں مَردک چِست کنت ، بَلے ناکو ءَ مئے نام ءُ چیز دُشمن ءِ دَست ءَ نہ دات اَنت، پد ءَ ناکو یل ءَ کَنگ بوت ، ناکو پد ءَ وھد ءِ ھمراھی ءَ دُشمن ءِ لَٹ ءُ کُٹانی اِچ پَرواہ نہ کُت پد ءَ وتی کارانی سر ءَ بوت۔
ھمے میان ءَ بازیں مَردمے ءَ وت ءَ کَش اِت ءُ یکر کُت کہ ریاست بوت کَنت مارا چِست بِکنت بہ بارت 2019 ءَ من کہ دَر کپتاں گڑا تکریبن پورائیں سالے ءَ منی گوں ناکو ءَ ھال ءُ اھوال نہ بوت ، سالے ءَ رَند کہ من ناکو ھالے کُت گڑامن اَجکہ اِتاں من گُشت بوت کَنت ناکو منی ھال ءُ اھوال ءَ وش مہ بِیت ، گڑا ناکو ءَ منی دَروت ءُ سلام رَند کَندگے جَت ءُ گُشت ئِے ” گاریں مَرد ھالاں بدے تو چَٹ گار ئے ھالے ءَ کَپتگ ئے” مَن گُشت ھو یار مَردم برے برے گار بیت ۔ منی ٹوٹل ھمیش اِت من گُشت بوت کَنت وھد ءِ ھمراھی ءَ ناکو ءِ سوچ ھم مَٹ بوتگ، چو لھتیں مَردُم ءِ وڑ ءَ ، بَلے مَن رَد اتاں ناکو ھما پیشی ناکو اَت کہ مُدامی بوتگ اَت۔ من کہ ناکو ءِ گَپ ءُ ھَبر دیست اَنت ، نسیت ءُ سوچ گڑا منی ھمت گیشتر ودت اِت ۔
وھد ءِ روانی ءَ ناکو ءَ پد ءَ یک روچے من ءَ ھال کُت کَندگ ءَ لَگ اِت، گڑا من جُست کُت ، ھاں ناکو ھالاں بدے چہ ھال ءُ ھَبر گڑا ناکو ءَ گُشت یار مَردُم نو اِد ءَ ھُشکیں نندگ ءَ دُم بُرتگ وانگ ءُ زانگ آسر اِنت ، مَردُم مُپت ءَ نِشتگ بی ایس او ءَ ھم پارک ایں گڑا من ءَ دَست گِر ئے من کایاں شمے نیمگ ءَ ، گڑا من گُشت ناکو بَلکیں تو جَزباتی ئے، گڑا ناکو ءَ گُشت ناں یار من جَزباتی نیاں بَلکیں من نو پیسلہ کُتگ کہ بیا آں۔
سیاسی پِڑ ءَ بِگر داں مسلہ جھد ءَ ناکو ءَ وتی راہ ءُ دَگ اوں یل نہ کُت۔
اَنچو گوش اَنت ، آشوب ، آشوبی جَنگ وتی بَچاں وت وَدی کَنت ءُ وت کُش اِیت ۔ آشوبی جَنگ ءَ شھادت ءُ مَرگ یک آشوبی جھد ءِ واستا یک مَزنیں اَرزشتے دار اِیت، ھون آشوب کار اَنت ۔
آ آشوب کہ آئی ءِ بُن ھشت گوں ھوناں ایر کَنگ بیت یا ایر کَنگ بوتگ اَنت آ آشوبی جَنگ گیشتر سوبمند بوتگ اَنت ۔ یک آشوبی جھد کارے کہ وتی جھد ءُ وتی راجی شُناس ءِ ھاتر ءَ مَرگ ءَ گَچین کَنت آ راجی راجدپتر ءُ دنیا ءِ راجدپتر ءِ تہ ءَ مُدام گوں بُرز ءُ مَزنیں لَبزاں یات کَنگ بیت۔ یک مَردُمے کہ آ زند ءِ کُلیں واھگاں ، واھشتاں پُشت ءَ ایر کَنت پہ راج ءَ زمین ءُ زُبان ءِ ھاتر ءَ دَر کَپ اِیت، وت ءَ کُربان کَنت آ یک مَزنیں اِنسانے بیت، آئی ءِ زانت ءُ امل باز بُرز ءُ بُلند بَنت۔
یک مَردُمے ءِ تہ ءَ کہ زانت بیت زانت مَردُم ءَ جیڑگ ءِ توکل ءِ بَکشا اِیت، ایرراد کنگ، جُست کَنگ ، پَسو ءِ پولگ ءُ شَریں راھے ءَ روان کَنگ ءِ ھاٹیگ ءَ دَنت ۔ زانت انسان ءَ جیڑگ پَرما اِیت، جیڑگ انسان ءَ کار پَرما اِیت ،  کار ءُ زانت انسان ءِ کِرد ءَ جوڑ کَنت کہ آئی ءَ چِینچو دَر بُرتگ ءُ چے دَر بُرتگ آئی ءِ کار ءُ امل آئی ءَ اِنسانی تاریک ءَ ھما نام ءُ دَروشم ءَ یات کَنت۔
اسل زَانت ھما اِنت کہ آ یک مَردُمے ءَ اِنسان بوگ ءِ دَرس ءَ دَنت گلامی ءِ ھلاپ ءَ جَنگ کَنگ ءِ دَرس ءَ دَنت ، اَنسانیت ءِ دَرس ءَ دَنت ، مھر ءِ دَرس ءَ دَنت ، زُلم ءِ ھلاپ ءَ سرمچاری ءِ دَرس ءَ دَنت ، زُبان ، زمین ، دود ءُ رَبیدگ ءِ ھاتر ءَ کُربان بوگ ءِ دَرس ءَ دَنت۔
بلوچ راج اَنو ئیں دَمان ءَ یک مَزنیں ءُ گَرانیں جاورے ءَ گوزگ ءَ اِنت ۔ بلوچ ءَ بلوچ بوگ یک مزنیں نیادے گِرگ بوتگ ، بَلے بلوچ راج اے گَرانیں بار ءِ چیر ءَ چہ اَنگت دَر نہ کَپتگ ۔بلوچ ءِ زمین ءُ زُبان ، بلوچ ءِ پجار ، دود ءُ رَبیدگ دُرست لَگتمال اَنت۔ اے مَزن ءُ گَرانیں بارے ھلاس کَنگ ءُ بلوچ ءَ چہ گلامی ءِ بَدیں دور آسر کَنگ ءِ واستا بلوچ ءَ مَزنیں کَچے ءَ وتی ، ورنا ، کَماش ، زَھگ ءُ زالبولاں ھوار یک مَزنیں کَچے ءَ وتی مال ءُ مَڈی ءِ کُربانی داتگ ۔ 20 مارچ 2024 ءَ زِر پھازیں آپریشن ءَ ناکو گوں باکی سَنگتاں دُشمن ءَ گوں مِڈان ءَ وتی ھَک ءَ اَدا کنت ۔ ھمے کُربانی ءُ جھد ءِ بِزانت کہ سَنگتانی بوتگ ، ناکو ءَ کہ مُدامی سَرکلانی توک ءَ وَرنا جد ءُ جھد ءِ سِکین داتگ اَنت، کُربانی ءِ سِکین داتگ اَنت ، وت ھم ھمے راہ ءَ مُدامی راھی اَنت ، دانکہ گُڈی تیر ءَ گوں دُشمن ءَ مِڑ اَنت ۔
کامریڈ صوالی ( میرین ) میرین ءِ پلسپہ ءِ سر ءَ اوشتات بلوچ ءِ راجدپتر ءَ پہ وت تاکے نبشتہ کُتگ۔ ناکو جان تئی کاروان راھی اِنت-
رخصت اَف آوارُن
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ساجد بلوچ
Previous article
زورگریں پاکستانی پوج ءِ نھ کارمَنْد کشتگ انت ، سنگت سھیب نمیران بوتگ ۔ بی ایل اے
Next article
زورانسری بیگواھی ءِ آماچیں زاھد ءِ سوشل میڈیا اکاؤنٹ ءَ چیریں ادارہ کارمرد کنگ ءَ انت – کھول
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کارست چو شاشان ءِ کوہ ءَ-بچکند بلوچ
By
admin1
July 25, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کارست چو شاشان ءِ کوہ ءَ
نبشتہ کار: بچکند بلوچ
دی بلوچستان پوسٹ
بلوچ جھد ءِ آجوئی ءِ توک ءَ ھمک سرمچار ءَ یک بے مٹّین کردے بیتگ، ھمُک سرمچار ءِ کرد ءِ سر ءَ ھمینچک نبشتہ کنگ بہ بیت من گوشاں شھیدیں سرانی کرد سرجم ءَ بیان کنگ بہ بیت۔ ھمے سرمچنڈانی رد ءَ یک بے مٹّین سنگتے شھید سنگت سفیان بلوچ بیتگ۔کہ آئی ءَ وتی زند ءِ درستیں مراد پہ بلوچ ءِ وشیں باندات ءَ ندر کت بلے پد نہ کنز اِت۔ شھید سفیان جان گوں وتی پُر آشوبیں چھرگ ءَ مرچی بلوچ وانندگ ءُ بے وانوکیں نوجوانانی دیم ءَ یک چراگے ءِ پیم ءَ اِنت ءُ آیاں روژنائی بکشایگ ءَ اِنت۔ مرچی ھرچ سیاسی ءُ چاگردی جھد کار ھم چو سرمچاراں آئی ءِ داتگیں پگر ءِ سر ءَ زند گوازینگ پہ وت ءَ یک شانے زان اَنت ءُ گوں دل ءُ جان ءَ ھمے راھبند ءَ جنزگ لوٹ اَنت۔
من ءَ شاہ دربرجاہ ءَ دو سال سرجم بیتگ اَت ءُ منی چپ ءُ چاگرد گوں بلوچ نودربراں سک براہ دار اَت بلے گوں ھورتی ءَ چارگ بہ بیت آ چاگرد انچش بس یک راھبندے اَت گوں شھید سفیان ءَ نند ءُ نیاد ءُ آئی ءِ وش گوشیں دیوان ءَ چہ پائدگ چست کنگ ءِ موھے اَت شھید شاشان بلوچ ءَ گوں اولی رند ءَ من ءَ یک سیاسی دیوانے ءَ یک جاہ بوت ایں اے وھد ءَ شھید شاشان یو ایم ٹی لاھور ءَ بلوچ اسٹوڈنٹس کونسل یو ایم ٹی ءَ چئیرمین اَت۔ دیوان ءِ بندات ءَ من گوں وتی ھمراھی ءَ آ شھید دیست ءُ سلام کت گڑا بلوچی اھوال ءَ آسر چئیرمین شاشان ءَ مارا گوْشت سنگت شُما بہ نند اِت من وتی کاراں ٹھیناں گڑا گوں سنگت ءَ تھنائی ءَ دیوانے کناں۔ شھید ءِ پاگ واجھی آ دیوان یک شوکیں وڑے ءَ آسر بوت گڑا منی چم کپت چئیرمین شاشان مئے نیمگ ءَ پیداک اَت۔ من ھم چار کدم دیم ءَ چست کت پہ شھید سفیان ءِ نیمگ ءَ شھید سفیان ءَ گوشت سنگت بیا رو ایں ھاسٹل ءَ گڑا ما پرپٹ ءِ سر ءَ دیم پہ ھاسٹل ءَ روان بوت ایں۔
ھاسٹل ءَ کہ ما رس اِتیں گڑا آپ ءُ چاہ ءَ رند شھید سفیان جان ءَ من ءَ جست کت سنگت تو چے وانگ ءَ ئے من گوشت سنگت من ایجوکیشن اے بی ایس کنگ ءَ آں دومی جست ءَ من ءَ گوشت ئِے ایجوکیشن ءَ ابید چے وانگ ءَ ئے من گوشت زیادہ ناں ھچ بس بلوچ ءِ انوگیں جاورانی سر ءَ چیزے نبشتانک یکجاہ کتگ ءُ ھمایاں وانگ ءَ آں ۔ شھید ءِ جند پولیٹیکل سائنس ءَ بی ایس آسر کنگ ءَ اَت ءُ آئی ءَ ھشتمی سمسٹر ءِ ایگزامز بوتگ اِت اَنت گڑا من ءَ گوْشت ئِے تو چے گوش ئے بلوچ ءِ جھد چے وڑ ءَ اِنت۔ منی نزوریں ملی ءَ اینچک زیادہ بھر نہ بیتگ من گوشت۔ شھید ءَ گوشت سنگت ملی و درسانی نزور اِنت بلے مارا وتی راج ءِ ایردستی چماں دارگ ءُ چیزاں چارگ لوٹ اِیت۔ مارا سھب ءُ شپ وتی راجی جیڑہ گیشینگی اِنت۔ مارا آجوئی ءِ ھوری ءَ وتی راج دنیا ءِ ایدگہ راجانی وڑ ءَ زانت دیگی اِنت۔ مرچی مئے نازاکیں برات ءُ گُھار پہ وشیں بانداتے ءَ سر دیگ ءَ اَنت۔ مئے ءُ شُمئے سر ءَ پرز ھمیش بیت کہ ما دربرجاھاں وتی راج ءِ دیمروی ءِ واستا کار بہ کن این ءُ دومی نیمگ ءَ وتی شھیداں یات بہ کن ایں ۔ شپ گوستگ اَت گڑا شھید ءَ مارا گوشت سنگت شُمارا دمبرتگ ءُ من ءَ ھم واب ءَ گپتگ شمئے اجازت ءَ گوں انُو وپسیں سھب ءَ کمک کار ھست مارا۔
سھب ءِ سر ءَ ما وھدے روان بوتیں پہ وتی ھاسٹل ءِ نیمگ ءَ ءُ پد ءَ وتی کاراں گوں دست گٹّ بوتیں وتی وڑ ءَ۔ کسانیں مدتے ءَ پد یک روچے ھال رس اِت کہ سنگت شاشان بلوچ مسلھ جھد ءِ بھرے بیتگ۔ نوں منی دِل ءَ کرار یل کت کہ من پرچا شاشان بلوچ ءَ گوں گیشتر وھد نہ گوازینت کہ آ منی دیم ءَ گوستگیں یک جھد کارے بیتگ۔
سے ماہ ءَ پد من ءَ ھم ھمے وشیں کوش نسیب بوت من ھم ھمے راہ وتی کت۔ اولی روچ ءَ کہ من بلوچستان ءِ پُر مھریں کوھاں رس اِتاں من ءَ شھید یاسین بلوچ گوں دگہ یک سنگتے ءَ دست گپت ءُ دومی سنگت وتی وتاک ءَ روانگ بوت من ءُ شھید یاسین شھید میران بلوچ ءِ وتاک ءِ راھبند گپت گڑا راھبند ءَ مئے ملاکات گوں چار سنگت ءَ بوت کہ چہ سپر ءَ پیداک اِت اَنت شھید شاشان ھمے سنگتانی ھمراہ اَت سنگتاں بلوچی ربیدگاں گوں سلام کت۔ دمے نِشت ءُ دیوان کت۔ شھید شاشان ءِ رنگ مٹّ بیتگ اَت نوں آئی ءِ بالاد ءُ چھرگ ءَ چہ گندگ بیگ ءَ اَت کہ آئی ءَ اے جھد ءِ راہ ءَ بازیں پند ءُ واری سر ءَ گوازینتگ اَت۔ گوں پُر نوریں چھرگ ءَ سفیان جان یک کاملیں سرمچارے گندگ بوت۔ تنزیمی رولزانی پاسداری ءَ ماں وتی پرسنل دیوان نہ کت۔ بلے آئی ءِ وشیں بِچکند ءَ چہ زانگ بوت کہ آ گوں من گپ کنگ لوٹگ ءَ اِنت ءُ من ھم وسواسے ءَ کپتاں کہ گوں سفیان جان ءِ تھنائی ءَ کمک گپ بہ جناں ءُ آئی ءَ چہ سوج بگراں۔ ھیر یاسین جان ءَ من ءَ گوشت سنگت مئے راھبند ءَ دیر اِنت من چہ سنگتاں اجازت لوٹاں۔ من گوشت ھو کرباناں بیا رو ایں۔
وتاک ءَ منی چارمی روچ اَت کہ بیگاہ ءِ وھد ءَ شھید سفیان اتک مئے وتاک ءَ شھید میران ھم اے وھد ءَ وتاک ءَ اَت۔ سنگتاں وش اتک کت۔ شپ ءَ ورگ ءِ ورگ ءَ رند دیوان بوت سنگتاں یکے دومی ءَ گوں گپ جت۔ من ءُ شھید سفیان ءَ ھم کسانیں دیوانے کت۔ نوں سنگت ءَ من ءَ چہ دیوان ءَ ھچ وڑ ءَ یل نہ کت بلے پوجی ھسول ءِ وڑ ءَ مئے دیوان پہ واب ءَ پش کپت کہ مارا سھب ءَ وھدے پاد آیگی اَت گڑا ما شُتیں پہ وتی واب جاھاں۔
سھب ءَ منی چم کپت وھدے سفیان پاد اتک وت ءُ شھید یاسین پہ سنگتاں چاھے جوڑ کنگ ءَ اِت اَنت۔ چاہ ءَ رند مارا پد ءَ کسانیں وھدے رس اِت گڑا ما پد ءَ وتی پش کپتگیں دیوان برجاہ داشت۔ شھید گوں وتی زانت ءَ یک مزنیں ھستی یے اَت کہ منی دیم ءَ گوں وتی دریائیں ھیال ءَ تران کنگ ءَ اَت۔ من ءَ بازیں چیزانی بابت ءَ سرپدی نیست اَت گڑا سفیان جان ءَ من ءَ جوانیں وڑے ءَ سرپد کنان کت ءُ من ءَ سوھو کت کہ سنگتاں اے راہ ءِ گرانتریں ساھت ھما بنت کہ وھدے گوں ما یکیں سنگر ءَ نِشتگیں سنگت گوں دژمن ءَ جنگ دیان ءَ شھید بہ بنت گڑا مارا چوشیں وھد ءَ گوں ھوسلہ ءَ کار کنگ لوٹ اِیت مارا پروش ورگی نہ اِنت اگاں مارا باندات زندگ کنگی اِنت گڑا مارا گو وتی لوگ، مات، پت، برات ءُ گاراں ھور وتی جند ھم کربان کنگی اِنت۔ وتی جند ءِ ھرچ لوٹ کہ پہ ما وتی زات ءَ وش بنت مارا یل کنگی اَنت ءُ (وتی راھبند ءِ چیدگ) وتی پاکیں شھیدانی کرد دیم ءَ ایر کنگی اِنت ءُ دیم ءَ روگی اِنت۔ جھد ءِ آجوئی تھنا سر اناں بلکیں وتی جند ءِ زاتی واھگانی کربانی ءِ ھم نام اِنت۔ اے کوھاں مئے نازاکیں شھیدانی ھون رتکگ اَنت۔ اے وتاک ھمایاں آباد کتگ۔ اے کوہ یک مزنین کچے ءَ مئے دژمن ءِ کارندہ بیتگ اَنت مئے دژمن کوھاں ھچ وڑ ءَ سرپد نہ بیتگ ءُ ناں کہ دیم ءَ سرپد بیت بلے آئی ءَ ھما کارندہ مئے براتاں شھید کت بازیں سنگت چو کہ شھید شھداد ءُ شھید اھسان ھمے بدواھانی تیرانی آماچ بیت اَنت بلے مئے شھیداں گوں آ سِلّ ءُ بدواھاں گوں وتی زگریں ھوناں ساپ کتگ۔ مرچی بِلّ کہ ماں سکتیں جاورانی تہ ءَ جھد کنگ ءَ ایں بلے مارا اے کوھاں اینچک آسراتی ھمے شھیدانی کربانیانی برورد ءَ رس اِتگ۔ مارا بس ھمے جیڑگی اِنت کہ ما وتی شھیدانی ارمان کہ آیانی چمّاں پہ بلوچ راج ءَ یک آجوئی ئیں بانداتے و بیتگ چون سرجم کنگی اِنت۔ مارا ھر وھد ءَ جنگ ءِ بابت ءَ جیڑگی اِنت کہ کجام کجام چیز مارا نزور کن اَنت کہ ما آیاں چہ دور بہ ایں ءُ کجام چیز مارا کمک کنت ءُ مئے دژمن ءَ نزور کنت۔
ھمے ساھت ءَ من ءَ شھید میران ءَ توار کت گوشت سنگت تو گوں نوکیں سنگتان مرچی برو گازی وتاک ءَ کہ شُمئے لانگ کورس بندات بیت۔ من گوں سنگتاں روان بوتاں پہ وتی راہ ءَ چئیرمین شاشان شُت پہ وتی وتاک ءَ۔ ماھے ءَ رند مئے زمہ داری مارا گوشت ءُ راہ دات گڑا من چہ سنگتاں دور بیتاں۔ نوں من وتی کاراں دست گٹ بیتاں کہ اناگت ءَ مارا سنگتے ءَ ھال دات کہ چئیرمین شاشان ءُ آئی ءِ سنگتانی وتاک ءَ یک مزنیں کچے ءَ آپریشن کنگ بیتگ۔ گڑا ما جست کت سنگت چون اَنت۔ سنگت ءِ دیم ءَ یک گمے گندگ بیگ ءَ اَت۔ من پد ءَ جست کت سنگت جلدی بہ گوش سنگتانی چے ھال اِنت۔ سنگت ءَ دیم چست کت ءُ مارا پسو دات کہ سنگت شاشان گوں وتی سنگتان داں دیر ءَ پوج ءِ دیم ئِے داشتگ ءُ جنگ کتگ۔ تمردیں شاشان گوں سے سنگت ءَ نمیران بیتگ۔ اے گپ درس سنگتانی سر ءَ سک گران بوت سنگت کل ھاموش بیت اَنت۔ آیانی ھاموشی یک ٹوھیں دردے زاھر کنگ ءَ اَت۔ مئے دیم ءَ ھما سنگتانی کربانی ءُ جوزگاں ابید ھچ نیست اَت۔ من ءَ بس شھید سفیان جان ءِ ھما گپ یاد اتک کہ (وھدے مئے گوں ما یکیں سنگر ءَ نِشتگیں سنگت گوں دژمن ءَ جنگ دیان شھید بنت گڑا مارا چوشیں وھد ءَ گوں ھوسلہ ءَ کار کنگ لوٹ اِیت مارا پروش ورگی نہ اِنت) شاشان ءِ نمیرانی ءِ ھال بل کہ چہ چلتن ءَ گران اَت۔ بلے آئی ءَ ھما کرد کہ چو شاشان ءَ منی دیم ءَ مِکّ اَت من ءَ گوں دردانی ھمراھی ءَ کربانی ءِ سوج دیگ ءَ اَت۔ مرچی شھید سفیان پہ کُلّیں بلوچ راج ءَ زانت ءِ چیدگ اِنت آئی ءِ جند ندر پہ مادریں سرڈگار ءَ ھرچ نزوریں دِل ءَ تاگت دنت۔ مئے شھید مئے وشیں بانداتے ءِ امیت اَنت۔ ھمُک شھید ءِ کرد ءُ آیانی واری گوں شاشان ءَ ھور چو ڈیوگاں روک اِنت کہ مارا اے جھد ءِ راہ رژنائی بکشان کن اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
بچکند بلوچ
Previous article
پاکستانی پوج ءِ میجر زیاد ءَ ھوار 23 کارمند کشتگ انت – بی ایل اے
Next article
کلات ءَ پاکستانی لشکر ءِ سر ءَ دگہ یک اُرشے، تاوان ءِ ھال
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
استال دروشمیں شاشان – مھروان کمبر
By
admin1
July 24, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
استال دروشمیں شاشان
نبشتہ کار: مھروان کمبر
دی بلوچستان پوسٹ
چیرمین شاشان : ھما اِنت کہ تئی نمیرانی ءِ ھال اِش کُتگ من تورشت چکاریں موسمے ءِ کُماران آں۔ چُوناھی ءَ من ءَ دیر اِنت کہ ھمے دابیں موسماں زندگی ءِ پشت کپتگیں روچاں تیلانک دیاں ءُ وتی باریگ ءِ ودار ءَ آں۔ نہ وانگ ءَ لزّتے ھست نہ نویسگ ءَ لبز دست کپ ایت، نہ من ءَ تھنائی کرار دنت، نہ مُچّیانی تہ ءَ شور ءُ شار۔۔۔ بس ابیتکی ءَ وتی ملگور شنگ ءُ تالان کُرتگ اَنت۔
چیرمین شاشان : تئی نمیرانی ءَ پد مردم چے بہ گُش ایت چے بہ جیڑ ایت، تو اَنچیں کردے ءِ واھند ئے من ستر بہ گُشاں، تئی ستاہ ءَ بہ کناں، بلے تئی ھما ٹوھیں ھستی اِنت یا کہ ٹوھیں کرد اِنت آئی ءِ دیم ءَ منی چاریں دانک ھچ نہ اَنت۔
چوناھی ءَ ھما کہ زمین زادگ اَنت آ پہ زمین ندر بہ اَنت زمین ءَ ابید دگہ ھچ چیز نہ جیڑ اَنت۔ شاشان جان تو ھم ھما زمین زادگیں مردمانی رم ءَ ھوارئے۔۔۔ ترا دُرستاں چہ گیش زمین دیم ءَ اَت. تو بس زمین جیڑگ ءَ اِت ئے ءُ زمین پند ءَ اِت ئے۔ تئی وڑیں زمین زادگ نہ مر اِنت بلکیں زمین ءِ سینگ ءَ چو دل ءَ دریک انت۔
چیرمین شاشان : تو ھما چراگ اِت ئے کہ تھاریاں گوں جنگ ءَ اِت ئے۔۔۔ تو ھما آواز ات ئے کہ تیرانی توار ءَ ھم اِشکنگ بوت ئے۔۔۔ تو ھما کول ءُ کرار اِت ئے کہ توکلی ءَ گوں سمّو ءَ کُتگ اَت ءُ سرمچاراں گوں زمین ءَ۔۔۔ وھدے دُژمن ءِ تیر تئی سینگ ءَ پیوست بوت ءُ تو زمین ءِ دلبند ءَ کپت ئے۔ گُڑا کوھاں لرزگے بندات کُت۔ گوات ءَ وتی کِشک مٹینت اَنت۔ رُولھی شینک زرد نہ اِت اَنت بلکیں تئی ھُونانی رَنگ اِت انت۔ نوشکی ءِ ھاک ھیسکارگ ءَ اَت۔ ما دیستگ اَت۔ تو زمین ءِ سر ءَ نہ کپتگ ات ئے بلکیں زمین ءَ سجدگانی ساھتاں بوسگ ءَ اِت ئے تئی زمین ءِ سر ءَ ھما جاہ ءَ کہ دُژمن ءَ وتی ھنکین کُتگ اَت مرچی تئی ھُونانی شل بوتکگ اِت انت ءُ دُژمن ءِ ھر چیز ءَ روپان ءُ بران اِت انت۔
چیرمین شاشان : تو اَنچو رَپت ئے کہ اَنچو شپ ھلاس بہ بیت بلے بام مہ بیت۔ اَنچو کہ کُونج کتاراں گسر بہ کپ انت اَنچو کہ مُرگ ویرانیں درچکاں میا اَنت۔ تو رَپت ئے بلے تئی مھلبیں گیرانی وشبو، تئی پادانی چِست بیتگیں دنز، تئی گُڈی کندگ اَنگت نوشکی ءُ شور ءِ ملپدیں زیداں پش کپتگ اَنت۔ تئی رَپتن ءَ چہ پد موسم مٹ بوگ ءَ تُرسگ ءَ اَنت۔ ھُورانی ترمپ زمین ءِ سر ءَ کپگ ءَ پیسر اُوشت ءِ آماچ اَنت، بگند ئے آ سرپد اَنت کہ تو اِد ءَ نہ ئے۔
چیرمین شاشان : تو مات ءِ شکم ءَ ودی بوتگیں وابے ات ئے تو ھما اِت ئے کہ کتاب ءَ چہ دراَتک ئے ءُ توپک ءِ نیمگ ءَ اَتک ئے، کہ گوستانگ ءِ تہ ءَ تئی نام تھنا وانگ مہ بیت بلکیں تئی نام ءِ سر ءَ زندگی بہ بیت۔ تو لاھور ءِ دمکاں گار نہ بوت ئے، نیکہ تو شھر ءِ دلکشیں رنگانی تہ ءَ بیگواہ بیت ئے بلکیں تو وت کوھانی امبازاں چو چراگے ءَ بلان بوت ئے۔
چیرمین شاشان : شپ ءِ ھما پاس ءَ کہ آزمان گوں جلشکیں استالاں ماھے ودار ءَ اُوشتاتگ اَت۔ وھدے گوات دُژمن ءِ بُنجل ءَ چہ پاداں داران ءُ گوزان اَت۔ تو گوں وتی ھمراھاں دُژمن ءِ نیست ءُ نابود کنگ ءَ بے توار جنگ ءَ اِت ئے۔ تئی تھانگ ءَ یک توپانے چول جنگ ءَ اَت۔ چیرمین! تیر ءُ تراکانی تواراں زمین جمبگ ءَ اَت۔ شُما کبزہ گیریں لشکری کارمندانی انگیر ءَ اَت ئے، بلے انگت دُژمن گریوگ ءَ اَت، ءُ دُژمن ءِ گریوگانی توار شُمے جوزگاں گیش کنان اِت انت۔ پد ءَ ھما ساھت اَتک کہ شوروھاں مُوتک الھان کُت۔ وھدے تیراں کسمت نبشتہ کُت ءُ تو کپت ئے۔ ناں ناں تو نہ کپت ئے بلکیں ھاک ءِ وشبوھاں ھوار بوت ئے۔ تو زمین ءِ بھر بوت ئے۔ تو آجوئی ءِ ھما توم جوڑ بوت ئے کہ ابدمانی ءِ ھُور ترا رودینیت۔
چیرمین جان : تئی داتگیں دیمھونی یک وشبوھے کہ کوھاں وتی دلبند ءَ مُشتگ۔ ھما سنگ ءِ سر ءَ تو وتی گُڈی ساہ زُرت آ سنگ ادیرھے جُوڑ بیتگ ءُ کوہ تئی ھُونانی بالینتگیں چراگے۔۔۔ تو نمیران بوت ئے بلے تئی بڑ ءِ توپک کس ءَ کپگ ءَ نیشت دگہ زمین زادگے ءَ وتی کوپگاں درتک۔۔۔ نی تئی ھمراہ ھر جنگ ءَ پیش تئی نام ءَ گر اَنت ءُ توپکاں چمبر کن انت۔
چیرمین شاشان : تئی ھُوناں دُژمن ءِ بُنجل ءِ سر ءَ مک بوتگیں بیرک ءِ زمین مٹ کُت، نی تئی وتن ءِ بیرک گوں تئی ھُونانی وشبوھاں دُژمن ءِ بیم آماچ کنگ ءَ ساہ زیر ایت۔ گوں تو کول ءُ کرار کن اِیں کہ بلوچستان ءِ تہ ءَ ھِچ چُشیں بُنجل نہ مان انت کہ آیانی دست بلوچ پُسگانی ھُوناں چہ ھِنّی بہ بنت۔ ما تئی نام ءَ آجوئیں بلوچستان ءِ ساچ ءَ نبشتہ کنیں۔تئی ادیرہ ءَ ھما کوھانی دامن ءَ کن اِیں کہ ھود ءَ سُھب ءِ جان کش اِتگیں بام تئی نام ءَ بہ درپش ایت۔
دلگوش: (اے موتکے نہ اِنت گوستانکے، اے زمین ءِ آمید گس ءَ یک گواھی ءِ کہ شاشان ءَ وتی سر بکشات، بلے وتن ءِ گُلامی نہ من اِت۔)
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھروان کمبر
Previous article
شال : ورنائیں وکیل پاکستانی پوج ءِ دست ءَ بیگواہ
Next article
بلیدہ: پاکستانی لشکر ءِ سر ءَ آئی ای ڈی ءِ اُرش
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
پوسٹرانی دُنیا – مھروان کمبر
By
admin1
July 22, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
پوسٹرانی دُنیا
نبشتہ کار: مھروان کمبر
دی بلوچستان پوسٹ
شھر ءِ دمکاں، در ءُ دیوالان ءُ زھرشانی ءِ بُنجلاں ھما مردمانی پوسٹر لگ اتگ اَنت آ تھنا اَکس نہ اَنت بلکیں وھد ءِ گواھی اَنت۔ ھما چیھال اَنت کہ کاگدانی سر ءَ سمبھینگ بیتگ اَنت، ھما چم اَنت کہ کرنے ءَ گیش وداریگ اَنت، ھما جُست اَنت کہ دنز ءُ گبارانی تہ ءَ ھم گندگ بنت۔ اے پوسٹر زور گار ءُ بیگواہ کنگ بیتگیں بلوچانی درداں ھوار یک اَنچیں بے تواریں دُنیایے ءِ سروکی ءَ کن انت کہ بے تواری ءِ ساھت ءَ ھم ھبر کنت۔
اے پوسٹرانی تہ ءَ زندگیں مردم نہ بے نام اَنت نہ کہ درامد۔ ھر پوسٹرانی پُشت ءَ یک ماتے ءِ مھر، گھارے ءِ ودار، پتے ءِ بے تواری، ءُ زھگانی کودکیں دُواھانی سرجمیں کسھے چیر اِنت۔ پوسٹر جوڑ بوتگیں مردم ھما اَنت کہ آ نودربر اِت انت، دھکان کار اِت انت، دریا ورد اِت انت، اُستاد اِت انت ءُ واب گندوکیں ورنا اِت انت۔ بلے آیانی ھستی پوسٹرانی دُنیا ءَ بند کنگ بوتگ اَنت۔
دیوالانی سر ءَ لِچینتگیں پوسٹر تھنا پرنٹ کُتگیں اَکس نہ اَنت بلکیں یک کھولے ءِ زندگی ءِ بُنجاہ اَنت۔ یک ماتے ھر روچ وتی زھگے اَکس ءَ دست ءَ کنت زھرشانی گدان ءَ نند ایت، اسل ءَ آ دُنیا ءَ ھمے یاتاں گیجیت کہ آئی ءِ بچ وت گار نہ بیتگ بلکیں زور بیگواہ کنگ بیتگ۔ کبزہ گیریں ریاست ءِ بے تواری، آئی ءِ چیریں ادارھانی نہ منّگ، ءُ آمید گسانی نہ انساپی، درست ھمے پوسٹرانی کش ءُ گوراں مُچ بنت۔
وھد ءِ ھمراھی ءَ پوسٹرانی کچ گیش بوان اَنت۔ انگت پیسری مردم آجو نہ بوتگ اَنت کہ نوکیں مردمانی پوسٹر شھر ءِ دیوالانی سر ءَ لِچّینگ بیتگ اَنت۔ اے پوسٹر یک راجے ءِ مُچانکی یاداشت ءِ بھر جوڑ بوتگ اَنت۔ اے ھما آدینک اِنت کہ بلوچ چاگرد اِیشی ءِ تہ ءَ وتی گواچنیں دروشم ءَ گند ایت۔
بِگند ئے یک روچے پوسٹر جوڑ بیتگیں مردماں انساپ بہ رس ایت۔ بِگند ئے یکروچے پوسٹر جوڑ بوتگیں مردم زندان ءِ تھاریں کُوٹیاں چہ آجو بہ بنت ءُ بیاینت۔ ھما وھد ءَ کہ اے وڑ نہ بیت گُڑا اے پوسٹرانی دُنیا زندگ بیت، کوکار کن انت، چیھال جن انت ءُ مارا ھمے یاتاں پرین انت کہ کسے ءِ چُک، برات، پت واتر نہ بیتگ اَنت۔
دیوالانی سر ءَ جتگیں پوسٹرانی وتی دُنیایے، اَنچیں دُنیایے کہ زندگی یک اَکسے، یک گوستانکے، ءُ یک گالے ءَ کیت ءُ ھلاس بیت بزاں ” گار ءُ بیگواہ”۔ اے پوسٹر کاگدانی ٹُکر نہ اَنت، اے چیھال اَنت، آ ءُ اُپّار اَنت ءُ ھما گار ءُ بیگواھیں ساھتانی گواھی اَنت کہ بلوچ راج ءِ سینگ ءَ چو جُھلیں ٹپّے ءَ پشت کپتگ اَنت۔
دو دھک ءَ گیش اِنت کہ بلوچستان ءِ سر ءَ گار ءُ بیگواھی ءِ دِرچ برجاہ اِنت۔ ھزاراں ورنا، پیر ءُ کماش زالبول، وانندہ، اُستاد وتی لوگانی تہ ءَ وپتگیں واب ءَ، شھراں، وانگجاھاں، نادرھجاھاں چہ برگ ءُ زور گار ءُ بیگواہ کنگ بیتگ اَنت۔ آیانی جُرم بس ھمیش اِنت کہ آ بلوچ اَنت۔ گار ءُ بیگواہ کنگ بیتگیں مردم گیشتر جونانی دروشم ءَ مارا دست کپتگ اَنت۔ اگاں کسے آجو بوتگ گُڑا آیانی داگ داتگیں بالاد ءِ ٹپ ءُ ٹوراں وت زوراکی ءِ کسہ آورتگ اَنت۔
اے زورانسری گار ءُ بیگواھیانی بِگیر ءَ چِست بیتگیں توار ءِ یکیں وسیلہ ھمے پوسٹر اَنت کہ زھرشانی گدان ءَ جتگ اَنت، یا کہ ماس ءُ گھارانی دست ءَ اَنت ءُ دگ ءُ چار راھانی سر ءَ زھرشانی کنگ ءَ اَنت۔
اے پوسٹر پیسر ءَ مایوسی، گم ءُ ودار ءِ چیدگ بیتگ اَنت بلے وھد ءِ ھمراھی ءَ اے پوسٹر گھگیری ءِ چھر ءُ شُبین جوڑ بوتگ اَنت۔ بلوچ چاگرد ءِ تہ ءَ اے اکس تھنا یادگارے جوڑ نہ بوتگ اَنت بلکیں اے پوسٹر بلوچ ورنایاں جیڑگ ءَ لاچار کن انت، زالبولاں زھرشانی کنگ ءَ جاڑیگ کن انت ءُ دُنیا ءِ کرّیں گوشاں ھمے توار ءَ رسین انت کہ بے تواری زُلم ءُ زوراکی ءِ پلہ مرزی ءِ نام اِنت۔
پوسٹرانی دُنیا مئے تھانگ ءَ لرزین اِیت۔ اے بے تواری یے نہ اِنت بلکیں اَنچیں چیھالے کہ اَھد ءِ زوراک ءِ بستگیں ماڑی ءَ ڈورین ایت۔ بلوچ گار ءُ بیگواھیں مردمانی پوسٹر سرجمیں انسانیت ءِ زمیر ءَ ژانبلین ایت۔
داں ھما وھد ءَ اے پوسٹرانی تہ ءِ چیریں کسہ گوشدارگ مہ بنت، داں ھما وھد ءَ اے گار ءُ بیگواھیں مردماں انساپ مہ رس ایت گُڑا دگ ءُ کِشکاں، زھرشانی گداناں ءُ مئے سنچ ءُ سما ءِ تہ ءَ اے پوسٹر زندگ مان انت۔
پوسٹرانی دُنیا مارا ھمے یاتاں پرین ایت کہ تھنا ھما مردم گار ءُ بیگواہ نہ اِنت بلکیں یک ماتے ءِ واب، گھارے تاھیر، پتے ءِ کرار، دوستانی بچکند ءُ زمین ءِ وشبو بیگواہ اِنت۔ اے ھما ساھت اَنت کہ کاگدے سر ءَ نہ بلکیں یک راجے ءِ گوستانک ءِ سر ءَ لِچینگ بیتگ اَنت۔ لَھتیں پوسٹر کوھن بنت، کاگد در اَنت، بلے ماتانی ودار کوھن نہ بنت۔ لَھتیں پوسٹراں گوات بارت، ھُور شود ایت ءُ ساپ کنت بلے گھارے چمّانی ارس ساپ نہ بنت۔
زورگیریں ریاست ستر چمّاں نز بہ کنت بلے اے دیوال انگت گواھی دے انت۔ اے پوسٹر مارا بے تواری ءِ ساھتاں ھبر کنگ پرماینت ءُ ھمے گُش انت کہ یات بہ کن ات کہ کسے ءِ بیگواھی کسھانی آسر نہ اِنت بلکیں مئے درستانی بے وسی ءِ بندات اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھروان کمبر
Previous article
کیچ: ورنایے زورانسری بیگواہ
Next article
آواران ءُ کیچ ءَ پاکستانی لشکر ءِ سر ءَ اُرش
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
نِمدی: منی نہ دیستگیں ھَمراہ- واھد سَنجر
By
admin1
July 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
نِمدی: منی نہ دیستگیں ھَمراہ
نبشتہ کار: واھد سَنجر
دی بلوچستان پوسٹ
دْروت ءُ دْراھبات ئے
منی نہ دیستگیں ھمراہ اُمیت کناں تو مُھکمی ءَ وتی دْراجیں پندانی توک ءَ مُھکم ئے بگند ئے وھدے منی لبزاں گوں دُوچار بہ کپ ئے ءُ ترا دست بہ کپ اَنت ءُ تئی دیم ءَ چو جیڑگانی لڑاں اِیر بہ بنت ھمے لبز ءُ مارشتانی جیڑھاں کِشک ءَ گیچین بہ کن ئے وتی جنزگانی جنزاں ، جنزان بہ بہ ئے چہ میتگ ءَ وت ءَ گِسر بہ کن ئے من ءَ اِے کوھانی بُرزیں ٹُلّاں پہ چیدگے ءَ مَگند ئے گڑا ھیران ءُ پریشان بوگی نہ اِنت من ھم ساھدارے آں ساھے ءِ واھنداں باندا گون نہ باں منی ھم میھادے ھست انچوش کہ اِے زمین ءِ سر ءَ ھرچ شے یے ھست بوتگ ءُ ھست بیت ھلاس ھم بیت اِے مھروانیں ھاک ءَ من ءَ داتگ ھاک ءِ داتگیں میھاد ھم ھلاس بیت زمین مھرانی باتن ءَ گُڈی ءَ اَمبازاں زور اِیت ءُ چو مات ءِ کُٹ ءَ لیلو دنت نازینکاں وتی واب گیج اِیت
منی نہ دیستگیں ھمراہ:
بژنیگ بوگی نہ اِنت بلکیں تو تھنا کوٹی یے کُنڈ ءَ نشتگ ئے چاہ ورگ ءِ نیمون ءَ کنگ ءَ ئے سگریٹ لَنککانی شما سپر بہ کنت تو سَھی مہ بِہ ئے لبز پشت بہ کپ اَنت ءُ گیمران بہ بنت تاکان ءَ زردی مان بہ پتا اِیت ءُ مِران بہ کن اَنت ھمے کہ وھدے اِے نبشتہ کتگیں لبزانی تاکاں دیم ءَ کن ئے جیڑگانی مارشتاں وانگ ءَ بِنا کن ئے اِے ساھت ءَ من گون نہ آں بگند ئے منی کندگانی توار تئی گُوشاں مہ کپ اَنت من گِندگ مہ باں بلے ترا مُکھم بوگی اِنت پرچا کہ مُھکمی دْراجیں پندانی منزل اِنت
مُھکمی آجوئی اِنت-
منی نہ دیستگیں ھمراہ:
من وَ نابودے آں من بے کِردے آں من پہ زمین ءُ ریتکگیں ھونانی واستا ھِچ کُرت نہ کتگ ءُ ھِچ نہ کت بلے مُھکمی انسان ءِ وتی مجگانی توک ءَ اِنت من گون باں یا نہ باں ترا مُھکمی ءَ اِے سپر ءَ جنزگی اِنت جھد ءِ کاروان ءَ مُھکمی ءَ ھمسپر بوگی اِنت، اِے مہ جیڑ کہ من ءَ کے جیڑگ ءَ اِنت ھمے بہ جیڑ  ”جنگ دْراج کشیں جنگے“ منزل دْراج کشیں اوستانی باندات اِنت کسَے کنگ ءَ اِنت یا کنگ ءَ نہ اِنت من ءَ کنگی اِنت منی زمہ واری اِنت من وتی زمہ واریاں بہ زاناں کہ منی زمہ واری چے اِنت، منی زمہ واری پہ راج ءَ چے اِنت، منی زمہ واری پہ جنگ ءَ چے اِنت، منی زمہ واری پہ گُلامی ءِ ھاتر ءَ جھد کنگ ءَ چے اِنت، منی زمہ واری گَل ءِ مُھکم کنگ ءِ ھاتر ءَ چے اِنت، منی زمہ واری سنگتانی یکجاہ کنگ ءِ ھاتر ءَ چے اِنت، منی زمہ واری گَل ءِ رھبند ءِ پاسداری کنگ ءِ ھاتر ءَ چے اِنت، منی زمہ واری پہ اوتاگی رھبند ءِ ھاتر ءَ چے اِنت،منی زمہ واری پہ چاگرد ءَ چے اِنت، آ یا منی زمہ واری ھمیش اِنت کہ من گَل ءَ مُھکم بہ کناں، منی زمہ واری ھمیش اِنت کہ من جنگ ءَ اَرزان تِر بہ کناں، منی زمہ واری ھمیش اِنت کہ پنداں اَرزان تِر بہ کناں، منی زمہ واری ھمیش اِنت باندا پہ سنگتاں یل داتگیں جاگہ ءَ اَرزان بہ کناں، منی زمہ واری ھمیش اِنت من ءَ چہ پد کار مہ اُوشت اَنت، منی زمہ واری ھمیش اِنت من ءَ چہ پد گیراوئنڈ ھالیگ مہ بیت۔
منی زمہ واری ھمیش اِنت کہ من وت زمہ وار بہ باں، منی زمہ واری ھمیش اِنت کہ منی زمہ واری چے اِنت، منی زمہ واری ھمیش اِنت کہ وتی زمہ واریاں وت بہ زاناں، من ءَ زانگی اِنت جُھد ءِ پندانی توک ءَ منی زمہ واری چے اِنت، من ءَ جیڑگی اِنت ، من ءَ مارگی اِنت گُلامی ءِ ھاتر ءَ جنگ کنگ منی پَرز اِنت منی زمہ واری اِنت زوراک ءِ دیم ءَ چو کوہ ءِ اَلبرز ءَ مِک بگ منی زمہ واری اِنت، منی زمہ واری اِنت کہ من وتی زاتی تَب ءَ مٹ کت بہ کناں، منی زمہ واری اِنت کہ وتی چاگردی تَب ءَ مٹ کُت بہ کناں، منی زمہ واری اِنت کہ وتی تَب ءَ سنگتی تَب ءَ بہ کناں، منی زمہ واری اِنت وتی تَب ءَ جَنگی تَب ءَ بہ کناں، منی زمہ واری اِنت وتی تَب ءَ زاتی لوٹاں بندوک مہ کناں منی زمہ واری اِنت وتی تَب ءَ کومی تَب ءَ بہ کناں منی زمہ واری اِنت وتی تَب ءَ کومی تَب ءِ لوٹاں سرجم کنگ ءِ جُھد ءَ بہ کناں، منی زمہ واری اِنت چہ وتی زاتی تَب ءَ دَر بہ کپاں، منی زمہ واری اِنت گَل ءِ رھبند ءِ تَب ءَ وتی تَب ءَ بہ کناں منی زمہ واری اِنت گوں ھرچ سنگت ءِ تَب ءَ روگ ءِ جُھد ءَ بہ کناں، منی زمہ واری اِنت وتی میتگ ءُ چاگردی تَب ءَ وت مَٹ ءُ ھلاس کنگ ءِ جُھد ءَ بہ کناں منی زمہ واری اِنت کہ سنگتی مھروانی اِنت ءُ مھروانی ءِ رشتہ ءَ مُھکمی ءَ پیلو بہ کناں، منی زمہ واری اِنت کہ مھروانی ءِ تَب ءَ سرجم بہ کناں، منی زمہ واری اِنت کہ سنگتی ءِ تَب ءُ لوٹاں سرجم بہ کناں
بہ بکش۔
منی نہ دیستگیں ھمراہ :
من ترا چہ پھلی لوٹاں بلکیں تو بیا ئے من ءَ اِد ءَ مہ گند ئے اُوتاگ ءَ تھنا کِسھانی ترانگ پشت بہ کپ اَنت یا کہ کِسّہ ھم پشت مہ کپ اَنت منی نہ دیستگیں ھمراہ پھلی لوٹاں کہ من پہ تئی دْراجیں پندانی کشکاں دراجیں جنگ ءَ پہ ترا ھچ کُرت نہ کت ناں کہ تئی ھمسپر بُوت کُت بلکیں تئی آیگ ءَ چہ پیسر ترا چہ پیسر زندگی ءَ دْروہ اِتگ من پہ ھاک ءَ مُرتگاں ھاک ءَ گوں ھوار بوتگ آں من پہ تو ھِچ کُرت نہ کُرت نِی کہ پر تو من باندات ءِ دراجیں پند اَرزان کُرت کُت اَنت نی کہ پہ تو من باندات ءِ ھاتِر ءَ کَمکے جنگ اَرزان کُرت کت-
من ءَ پھل کن من بژنیگ آں من پہ زمین ءَ ھچ نہ کُرتگ من وَ نا بودے آں، من بے کِردے آں
منی نہ دیستگیں ھَمراہ:
دل ءَ مَیار دل ءَ کنگی ھم نہ اِنت بلکیں ما کنگ باز لوٹ ایں بلے ما انچیں کشکے ءَ انچیں راھے ءَ اَنچیں جاورانی مُساپر ایں کہ باز وھد ءَ ھما جنگی لوٹ کہ بنت بلکیں ھما لوٹ سرجم بوت مہ کن اَنت یا کہ ھما لوٹ پورو بوت کُت مہ کن اَنت بلے اِے ھم نہ اِنت کہ من وتی جُھد ءَ ھلاس بہ کناں یا کہ جُھد کنگ ءِ کوشست ءَ مہ کن اِیں نا اُمیت ھم بوگی نہ اِنت کہ مئے دست ءَ ھچ نہ بیت یا کہ پلاں کَس ءَ ، پلاں مردم ءَ وڑ نسیت ءُ وڑ نہ بیت پرچا کہ مئے لوٹ راستی ءِ لوٹ اِنت ءُ رَد آشوبی روایہ ، رَد آشوبی گَپ ، ھیال ءُ ذِھنیت کُشگی اَنت یکے ءِ لوٹ ءِ منّوک بہ بہ ایں یک بوگ ءِ جُھد ءَ بہ کن اِیں کِشک یک اِنت یکیں کِشک ءِ راھی ایں سنگر یک اِنت جنگجاہ یک اِنت منزل ھم یک اِنت گُڑا گِستا پرچا ءُ کجام بُنیاد ءَ بہ بہ ایں تئی آجوئی ءِ لوٹ یک جاھی ءُ یک مُشتی اِنت بید ء یک جاھی ءُ یک مُشتی ءَ آجوئی تھنا وابے بیت کہ سرجم نہ بیت منزل پشت کپ اِیت تھنا سپر بزّگی ءُ کوْاری برجم بنت.
بوت کنت کہ تو جیڑ ئے کہ من کامِل آں بَلے اِنّا ، ھِچ کس کامِل نہ اِنت سِکگ ءُ پَھمگ ءِ جُھد ءَ مُھکمی ءَ گام پہ گام جنزان بہ کن اِیں باز بر ءَ بازیں کارے ءُ بازیں جاھے ءَ بازیں ھمراھے ءُ بازیں ذِھنیت ءَ گوں ڈِیکّ ور ئے ءُ ھم راہ بہ ئے ءُ ھم گوپگ بہ ئے ، بوگی اِنت ، روگی اِنت ، روگ لوٹ اِیت ، بَرگی اَنت گوں بَرّگ لوٹ اَنت جنگ انگت دیم ءَ اِنت ، پند اَنگت دیم ءَ اِنت ھمسپر ، ھم گام ءَ جنزان بوگ مئے یکے دومی ءِ اوپارانی نام اِنت ما ھمے سُوچ ءُ پگر ءِ اُمیتاں بہ بہ ایں کہ ما یکے دومی ءِ اوپار اِیں ءُ اوپار بہ ایں جنزان کن اِیں زمین ءِ وت واجھی ءِ لوٹاں پیلو ءُ سرجم کن اِیں  اِے ھم مارا زانگی اِنت کہ ما چُشیں کار ءُ نزوری یے مکن اِیں کہ چراھی ءَ مئے جنگ تاوان بوْارت مئے گَل تاوان بہ ور اَنت چوشیں رَدی مکن اِیں کہ چہ وتی کوم ءَ دور ءُ گِستا بہ بہ ایں چوشیں رَدی ءُ نزوری ءِ مکن اِیں کہ سنگتی ءِ ھما پِگر تاوان بوْارت وتی پشدر ءُ پشپد ءِ رَدی ءُ نزوریاں بچاریں ءُ بزان ایں پد ءَ مکن اِیں اِیشاں کہ زیکیں تاوان ءِ سَوب بوتگ اَنت منی نہ دیستگیں ھمراہ! من ھم نزور آں، ءُ بوتگ آں من ھم رَداں، ءُ بوتگ آں ءُ رَدی باز بوتگ اَنت بلے تو اِے رَدی ءُ نزوریاں مکن کہ من کتگ اَنت من وَ ھچ نہ کُرتگ پہ کوم ءَ ، پہ جنگ ءَ ، پہ زمین ءَ ، پہ شھیدانی ریتکگیں ھوناں من بے کِردے آں من ءَ پھل کن۔
منی نہ دیستگیں ھَمراہ:
اُمیت اِنت تو مُھکم بہ ئے ءُ مُھکمی ءَ وتی جھد ءَ برجم ءُ ساڑی کن ئے پہ باندات ءِ آجوئی ءَ ھَرچ سکی ءُ سُوریاں ، گرم ءُ سرد ، شُد ءُ تُنّ ءَ سَگ ءُ اُپار کن ئے ءُ جنزان کن ئے پرچا کہ جنگ ءِ دومی نام برداشت ءُ اُوپار اِنت سلامت بات ئے ، مُھکم بات ئے ،  جنزان بات ئے ، شالا جُھد کنگ ءَ بات ئے آجوئی تئی مُراداں بات۔
تئی بے کِردیں ھَمراہ: واھد سَنجر
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
واھد سَنجر
Previous article
نوشکی ءَ دومی روچ ءَ ھم لشکر کشی برجاہ
Next article
شنگ ءُ تالان بوتگیں تامر ءِ جاگہ ءُ کشوک ءِ پجّار بوتگ، گیش پدّر بوگ ءِ گمان
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زیبا اِنت بلوچستان-وسیمہ بلوچ
By
admin1
July 17, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زیبا اِنت بلوچستان
نبشتہ کار: وسیمہ بلوچ
دی بلوچستان پوسٹ
منی ھیال ءُ جیڑگاں بلوچستان ایوک ءَ
یک زمینے نہ اِنت بلکیں منی دل ءِ ٹُکر اِنت۔منی زمین ءِ ھاک، کوہ ھر چیز منی شان اَنت۔
من ءَ مدام وتی زمین بلوچستان یات کیت اود ءَ گوازینتگیں زند اود ءِ مردم مدام من ءَ یات کاینت، درستاں چہ گیش ھما کربان بوتگیں سر یات کاینت کہ آ مئے برات گھار بوتگ اَنت آیاں پہ اے زمین بلوچستان ءِ رکینگ ءِ ھاتر ءَ وتی ساہ ءُ سر کُربان کُتگ اَنت۔
اِے ھما سرزمین اِنت کہ اود ءَ چہ منی براتانی داتگیں کربانیاں شوک ءُ زیبا کُرتگ، منی زمین ءِ گوات کہ کش ایت اود ءَ منی شھیدیں براتانی ھونانی وشبو کیت۔
وھدے من چہ وتی ڈیھ ءَ دور بوتاں گڑا دل ءَ یک ھالیگیں جاھے ءِ مارشت بوت اے شھر بوت کنت آرام جاہ اِنت آسودگی اِنت وش اِنت، بلے آ آرام کہ بلوچستان ءِ سارتیں گوات ءِ  ھمراہ اِنت آ آرام آ آسودگی دگہ ھچ جاہ ءَ نیست، منی زمین ءَ ھر سُهب ءَ کہ روچ ایر کپ اِیت من ءَ انچوش سما بیت کہ چہ منی کوھاں رُژنائی یے پیداک اِنت، ھر شپ کہ استال روژناہ بنت من ءَ وتی کوچگانی بے تواری یات کیت۔
ما بلوچ وتی زمین ءِ وتی دود ءُ ربیدگ، وتی مردمانی رھشونی ءَ کن ایں ما دژمن ءِ دیم ءَ کدی سر جھل نہ کن ایں ءُ ناکہ چہ وتی ھکانی لوٹ ءَ پُشت کنز بہ ئیں۔ مئے بدن ءِ تہ ءَ رچوکیں ھون چہ ازت وپاداری ءُ کربانی ءَ چہ سر بار اِنت۔ وھدیکہ وھد کیت گڑا ما گوں گپاں نہ بلکیں گوں امل ءَ وتی کاراں دیم ءَ بر ایں۔
منی زمین بلوچستان مدام منی ھمراہ اِنت منی دل ءَ منی یاتانی تہ ءَ منی دُوایانی منی رگاں رچوکیں ھون ءَ وتن ءِ مھر ھوار اِنت ءُ اود ءِ ھر ندارگ منی چماں نبشتہ اَنت۔
مئے راجدپتر چہ کربانیاں پُر اِنت مئے بلوچ براتاں وتی ھون داتگ ءُ مئے راجدپتر ڈولدار کُتگ مئے بانُکیں گھاراں وتی نزیکیں مردم پہ ڈیھ ءَ ندر کنگ ءَ دیستگ اَنت ءُ مرچی وت ءَ ھم ندر کنگ ءَ اَنت۔ منی زمین ءِ سر ءِ نشتگیں ھر بلوچ ءَ وتی یک دوستیں مردمے پہ زمین رکینگ ءِ ھاتر ءَ گار کتگ۔۔مئے زمین ءِ سر ءَ چینچو بھادُریں برات کربان بوتگ اَنت چہ اے بھادُریں براتاں مئے وتی مھروانیں پدائی ھوار اَنت ءُ مئے شان اَنت، بلے اے کربانی مارا نزور نہ کن اَنت مارا گیش مھکم کن اَنت ما ایشانی وابانی نگھبان ایں مئے مھر مئے پجار ءُ مئے ایمان ایوک ءَ وتن بلوچستان اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
وسیمہ بلوچ
Previous article
ابرم ءِ سنچ ءُ چاگردی ردوم -شھزاد اسلم
Next article
اسلام آباد ءَ بلوچ کھولانی نندانک دومی روچ ءَ ھم برجاہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ابرم ءِ سنچ ءُ چاگردی ردوم -شھزاد اسلم
By
admin1
July 17, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ابرم ءِ سنچ ءُ چاگردی ردوم
نبشتہ کار: شھزاد اسلم
دی بلوچستان پوسٹ
تو کدی اے جیڑ اِتگ کہ سما (conciousness) چی یے؟ ابرم (nature) ءِ تہ ءَ ھرچیز کہ ھست، آ گوں جسد (matter) ءَ اڈ بیتگ۔ ھمے جسد ءِ ھاسیں وڑے ءَ ھوار کپگ ءَ سما ءُ مارشت (emotions) جوڑ بنت۔ کاربن، ھائیڈروجن، نائٹروجن، آکسیجن، پاسپورس ءُ دگہ ایٹم، ھوار بنت مجگ (brain) ءُ مجگ ءِ تہ ءِ نیورونزاں اڈ کن اَنت۔ ایشی ءَ ھوار مجگ ءِ تہ ءَ (charged particals) ھست اِنت، چُش کہ +Na بزاں (sodium ion) یا -K بزاں (potassium ion), اے الیکٹریکل چارج ءِ ٹُکّر اِنت کہ پیگاماں جسم ءَ سر کن اَنت۔ بزاں سما ءُ مارشت bio-chemicals ءُ electrical particle اَنت۔
بلے دگہ جُستے ودی بیت کہ جسد چتور اے رنگ ءَ مانگیش اتگیں دابے ءَ ھوار کپ اِیت ءُ نیوروانز ءُ الیکٹریکل چارج اڈ کنت! سما اگاں جسد ءِ برورد اِنت، سما اگاں جسد ءِ راستی یے، گڑا جسد ءِ جند ءِ تہ ءَ سما چہ کجا اتکگ کہ من ءَ اے مانگیش اتگیں رنگ ءَ ھوار کپگی اِنت ءُ سما ءُ مارشت اڈ کنگی اِنت؟ اے وت یک مانگیش اتگیں ابرمی (Natural) ساچشتکاری (creativity) ءِ شون ءَ دنت۔ بزاں زندانکی (biological) رد ءَ سما ءِ گیشینگ ءَ ابید ھم مارا دگہ یک سما یے پولگی اِنت۔ ایشی ءَ ما ابرمی سما یا جھانی سما (universal conciousness) ءِ نام ءَ دات کت کن ایں۔ ابرم (nature) ءِ جند ءِ تہ ءَ ھم دگہ سما یے بیت کت کنت، تنی وھدی اے سما ءِ شوھاز ءَ سائنس سوبین نہ بیتگ۔
ابرم ءِ سما مارا جتائیں رنگاں گندگ ءَ کیت۔ زمین ءِ ھما بھر کہ اود ءَ زندگیں درچک ءُ دار باز بنت، لوڑ ءُ گوات ھما نیمگ ءَ تچ اَنت، چر ایشی ءِ سوب ءَ آ دمگاں جمبر ءُ ھور ءِ امکان گیشتر بنت۔ ایشی ءِ یک ھاسیں راھبندے ءُ سائنسی توجیلے ھست کہ درچک چتور جمبر ءُ ھور ءِ آرگ ءَ کمک کنت۔ اے ابرم ءِ وتی پلگارگ ءِ یک درورے۔ پمیشکا گرو راجنیش گوش اِیت کہ ساچشتکاریں ھدا نیست، ساچست ءِ جند وت ھدا اِنت۔ (Creation itself is God)۔ بزاں ابرم ءِ تہ ءَ یک سما یے ھست کہ آ ساچشت ءُ تباھی ءِ سکین اِنت، ابرم ءِ تہ ءَ ھمے جھانی سما ساچشت ءُ تباھی ءِ مانزمان اِنت۔ اے ساچشت ءُ تباھی ءِ راھبند ابرم ءِ تہ ءَ انچو سرجم ءُ اٹل (decisive) گندگ ءَ کاینت کہ سما نہ بیت کہ چہ ابرم ءَ ڈن دگہ ساچشتکارے بہ بیت ءُ ابرم ءِ روان ءَ داشت یا تیلانک دات کت بہ کنت۔ یا بہ گوش کہ اگاں ابرم ءَ ڈن ساچستکارے بہ بیت ھم گڑا آئی ءَ ابرم ھاسیں کانودانی میار کتگ ءُ نو نشتگ بس ندارہ چارگ ءَ اِنت۔
انسان ھمے ابرم ءِ کانودانی آماچ بوان بنرود زورگ ءَ اِنت ءُ مرچی یک جاھے سر بوتگ۔ گوست ءَ یک زمانگے انسان ءَ سرجم ءَ ابرم ءِ کانودانی ھساب ءَ زندگی کتگ۔ بلے وھدے پجیگ ءَ انسان چہ ابرم ءَ دور ءُ گستا بوان بیتگ۔ ایشی ءِ آسر ءَ انسان بازیں جیڑھانی آماچ بیتگ۔ اے جیڑہ کجام انت ءُ آ کانود کجام اِنت کہ آیانی ڈالچار کْنگ ءَ انسان ءَ تاوان وارتگ۔ ایشانی تہ ءَ ما لھتینانی درگت ءَ تران کن ایں۔
1. ابرم روان اِنت ءُ ھچبر اوشت ءِ آماچ نہ بیت:
ابرم ءِ تہ ءَ ھرچ چیز جنزگ ءِ توک ءَ اِنت، ماہ زمین ءِ گولائی ءَ، زمین روچ ءِ، روچ کلکشان ءِ ءُ کلکشان وتی راہ ءَ جنزان اِنت۔ ھرچیزے کہ اوشت ءِ آماچ بیت ابرم آئی ءَ لیپگ کنت۔ بنداتی انسان ءَ چو اے دگہ دلوت ءُ جانورانی وڑ ءَ گار ءُ ھونڈانی تہ ءَ ءُ جنگلانی تہ ءَ زندگی کتگ ءُ آئی ءِ زندگی سک سادگ بلے گران بیتگ۔ انسان ءَ وت ءَ رکینگ ءِ ھاتر ءَ سک باز جھد پکار بیتگ۔ پہ لاپ ءِ بالینگ ءِ ھاتر ءَ شکار کتگ، جنگل پہ جنگل تتکگ، بے ھوری ءَ وتی ھند یلہ داتگ ءُ لڑ ءُ بار کتگ۔ اے تچ ءُ تاگ ابرم ءِ لوٹ بیتگ۔ بازیں تچ ءُ تاگ ءَ گْوست ءِ انسان ءِ جسم گیش زرنگ ءُ ڈڈ بیتگ۔ بلے مرچیگیں انسان گیش آسرات ءُ آسودگ اِنت، آئی ءَ پہ وتی زند ءِ رکینگ ءِ ھاتر ءَ گیشیں جھد پکار نہ اِنت۔ مرچیگیں انسان گیشیں تچ ءُ تاگ نہ کنت، ما گْوشت کن ایں کہ اوشت ءِ آماچ اِنت، ابرم ءِ کانوداں چہ کمے گستا اِنت، پمیشکا مرچیگیں انسان گیش نادراھیانی آماچ اَنت، ءُ پمیشکا ڈاکٹر دراھی ءِ ھاتر ءَ گام جنگ ءِ سکین ءَ دینت، پند بُرگ ءِ سکین ءَ دینت۔
2. ابرم وت ءَ نوک کنت:
ما ابرم ءِ گوں ایرتچاری ءَ ندارہ بہ کن ایں گڑا ھر چیز مارا ھمے جُھد کنگ ءَ سما بیت کہ آ وت ءَ نوک کنگ ءَ اِنت، درچک وتی کْوھنیں تاکاں چنڑ اَنت ءُ وت ءَ نوک کن اَنت، ھور ھشکاوگ ءِ مرتگیں ھدا گنداں پد ءَ سبز کن اَنت۔ ساھدار انای جان ءِ دْراھیں کوْھنیں سِیل (cell) مر اَنت ءُ پد ءَ نوکیں سِیل ودی بیت۔ ھما وھد ءَ کہ ساھدارانی جسم مرتگیں سلانی کساس ءَ نوکیں سیل ودی کُت مہ کنت گڑا ساھدار سر جن اَنت پہ پیری ءَ ءُ ھلاسی ءَ۔
ھمے وڑ ءَ ما اگاں بچاریں ھما چاگرد کہ ابرم ءِ لوٹانی ھساب ءَ وتی راھبنداں نوک نہ کن اَنت داں آ پشت کپ اَنت۔ ابرم مدام وت ءَ نوک کنان اَنت، ھمک ھما چاگرد کہ ابرم ءِ گاماں جنزان نہ کنت ءُ کوھنیں راھبنداں ویل نہ کنت ءُ ابرم ءِ لوٹانی ھساب ءَ نوکیں راھبند اڑ نہ دنت داں آ پشت کپ ایت ءُ پدمنتگ بیت۔ وتی کوْھنیں راھبنداں نادربر (unlearn) کنگ ءِ روانی ءَ گوازین اَنت۔ بگند ئے اوں مئے چاگرد ءَ دربرگ ءَ گیش چیزانی بے ھال کنگ ءِ زلورت اِنت۔ ابرم ءِ زوراکیاں چہ ھما رک اِت کن انت کہ آ ابرم ءِ کانوداں گوں سپر کن انت ءُ دیم ءَ جنز اَنت۔ ایشی ءَ ما ابرم ءِ گچین (natural selection) گْوشت کن ایں۔ بزاں ابرم ھمایاں گچین کنت کہ آ ابرم ءَ گچین کن اَنت۔
3. ابرم زوراک اِنت:
چوش کہ ابرم زوراک اِنت، بندات ءَ بگر داں مرچی ساھدار وتی رکینگ ءِ ھاتر ءَ (survival of the fittest) ءِ کانود ءِ سر ءَ زندگی کنگ ءَ اَنت۔ بزاں ھما کہ زوراور اَنت بس ھما رک اَنت۔ اے ابرم ءِ زوراکی اِنت کہ شیر آسک ءِ سر ءَ اگاں بزّگ بہ کنت گڑا وت لاپ ءَ کپ اِیت۔ تاگتور نزورین ءَ مہ جنت داں آ وتی جند ءَ رکینت نہ کنت۔ ھمے رد ءَ سیپین انسان ءَ وتی رکینگ ءِ ھاتر ءَ نیندرتل انسان ءِ نسل ھلاس کتگ، پرچا کہ آ چہ نیندرتل انسان ءَ گیش تونگر بیتگ۔ اے زوراکی ءُ زوراور ءِ نزورین ءِ سر ءَ توانگر بوگ مرچی ھم برجم اِنت۔ انسان تُری ستر تھزیب ءِ (civilization) ھبر ءَ بہ کنت، بلے وتی رکینگ ءِ ھاتر ءَ آئی ءَ زوراک بوْگی اِنت۔
اد ءَ یک جُستے ودی بیت کہ ابرم ءِ زوراکی ءِ سکین انسان ءِ اڑ داتگیں تھزیب ءُ اکلاکی راھبنداں رد بہ کنت گڑا تھزیب ءِ بستار چے بیت؟ تھزیب اگاں سرجم ءَ ڑالچار بہ بیت داں انسان ءُ ھیوان ءِ میان پرکے پشت نہ کپ اِیت۔ راستی ایش اِنت کہ تھزیب ءَ انسان ھمینچو نپ داتگ، ھمینچو نکسان ھم داتگ۔ تھزیب ءِ مستریں نزوریاں چہ یکے ایش اِنت کہ انسان گوں چیزاں بندوک بیت، گوں وتی راھبنداں یک جزباتی دابے ءَ سنگتی کنت ءُ ارزانی ءَ آیانی نوک کنگ ءَ ساڑی نہ بیت ءُ اے رنگ ءَ گوں ابرم ءَ دوچار کپ اِیت ءُ ابرم ءِ ھلاپ ءَ جنگ (clash) کنت، بلے ابرم ءَ چہ ھچ کس باج بُرت نہ کنت، پمیشکا اے وڑیں نوبتانی آسر مدام ایش بیت کہ ھما چاگردانی پیشانی ءَ مارا ابرم ءِ جتگیں ڈک تبزانتی نادراھی ءُ چاگردی زوال ءِ رنگ ءَ گندگ ءَ کاینت کہ آیاں ابرم ءِ ھلاپ ءَ جنگ داتگ۔
نو ما اے رد ءَ ابرم ءِ زوراکی ءِ لیکہ ءَ گوں انسان ءِ اڑ داتگیں تھزیب ءَ یکجا کن ایں ءُ چاریں۔ تھزیب ءِ رد ءَ چاگردانی رکّینگ ءِ مانزمان زوراک بوگ ءِ سر ءَ نہ اِنت، اکلاکی راھبندانی سر ءَ اِنت۔ بگند ئے تھزیب ءِ رد ءَ گیشیں زوراک بوگ ایر جنگ بیت۔ تھزیب سرجم ءَ ڈالچار کنگ وَ نہ بیت، بلے انسان ءَ اے کساس ءَ اوں رد کپگی نہ اِنت کہ آ وت ءَ سرجم ءَ تھزیب ءِ آماچ بہ کنت داں ابرم سرجم ءَ ڈالچار بہ بیت۔ نپر ءَ ءُ چاگرد ءَ زوراک بوگ اوں در برگی اِنت۔ اگاں مارا تھزیب ءُ ابرم ءِ میان ءِ کشک ءَ روگی اِنت گڑا مارا اے ھاتر ءَ زوراک بوگی نہ اِنت کہ ما زوراک بیت کت کن ایں، چہ وت ءَ نزورترینانی سر ءَ توانگر بہ بئیں۔ بگندئے مارا اے ھاتر ءَ زوراک بوگی اِنت کہ دگہ توانگریں چاگردے یا نپرے مئے سر ءَ زوراک بوگ بہ لوٹ اِیت داں یک برے آ اے جیڑگ ءَ لاچار بہ بیت کہ اگاں من ایشی ءَ اینچو تاوان بہ دے آں گڑا اے من ءَ دو ھمینچو تاوان دات کنت؟ من اگاں اے مرد ءَ یک لٹّے بہ جن آں گڑا اے من ءَ چار لٹ جت کُت کنت؟ زوراک اے ھاتر ءَ بوگی اِنت کہ دگہ یک زوراکے تئی تاوان دیگ ءَ پیسر اے جیڑگ ءَ لاچار بیت کت بہ کنت کہ ایشی ءِ تاوان دیگ ءَ من چنکس تاوان وارت کن آں۔ ءُ اے رنگ ءَ آ ترا تاوان دیگ ءَ پدکنز بیت۔ اگاں تھزیب ءِ مول ءُ مراد ایمنی اِنت داں ایمنی ءِ مانزمان زوراکی اِنت۔ تئی رکّگ ءِ مانزمان تئی مُچّی تاگت اِنت۔
4. ابرم مزاھمت کنت:
اگاں تو درچک ءِ یک شاھے گُڈ ئے آ ھمے جاہ ءَ دگہ شش ٹال جنت، اے درچک ءِ گھگیری اےنت، ءُ اے ابرم ءِ سکین اےنت۔ اگاں تئی دل ءَ زوراک ءِ ھلاپ ءَ برانزے چست بیت گڑا اے برانز ابرم ءِ کلوہ اِنت کہ ترا گھگیری ءَ ساڑی کنگ ءَ اِنت۔ ابرم ھچبر پروش نہ وارت ءُ ھمک ھما تاگت ءَ پروش دنت کہ ابرم ءِ ھلاپ ءَ ساڑی بیت۔ کور ءِ تچوکیں آپ ءِ ھلاپ ءَ داں سک دیر ءَ روگ نہ بیت، الّم ترا آ ھما نیمگ ءَ بارت کہ وت ھما نیمگ ءَ تچگ ءَ اِنت۔ اے ابرم ءِ سکین اِنت کہ زوراکی ءِ ھلاپ ءَ دست برز ءَ کنگی نہ اِنت بگند ئے جھل ءَ برگی اِنت داں ترا ڈوکے دست بہ کپ اِیت ءُ تو آئی ءَ زوراک ءِ پیشانی ءَ ھترمال کت بہ کن ئے۔
من نہ باں داں کس مہ بات ءُ کج مہ بات
گیدی ءَ آسے کپات ءُ بُن گرات
مھناز
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شھزاد اسلم
Previous article
کیچ : ریاستی پلامرزی کنوکیں ٹولی ءِ کارندھاں یک لوگے ءِ سر ءَ گوں دزبمباں اُرش کتگ
Next article
زیبا اِنت بلوچستان-وسیمہ بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کتاب : سپر روان کنت- ھانُل بلوچ
By
admin1
July 16, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کتاب : سپر روان کنت
چمشانک: ھانُل بلوچ
دی بلوچستان پوسٹ
من ھردیں کہ کتابے دست ءَ کن آں گُڑا ھمے اُمیت ءَ داراں کہ اے کتاب الم من ءَ چیزے ناں چیزے دنت ءُ وتی سان ءَ منی تہ ءَ پشت گیج اِیت۔ ابدُاللہ شوھاز ءِ اے کتاب( سپر روان کنت) یک سپر نامھے۔چوناھی ءَ سپر نامہ ءِ وانگ ءِ وھد ءَ ھمے سما کن آں کہ من الم اے سپر ءِ تہ ءَ شوکیں ندارگ، کوھن ءُ کدیمیں جاگہ، نوکیں مردم گوں نوکیں پکر ءُ لیکھاں ءُ آیانی چاگردی زندمان ءُ نندگ ءُ پاد آیگ، ھمے وڑ ءَ ابداللہ شوھاز ءِ سپر نامہ ءَ ھم من ءَ انچو دلگوش کُت۔
ابداللہ شوھاز یک شوکیں نبشتہ کارے۔ شوھاز ءِ مستریں بود اِیش اِنت کہ آ کدی ھم وتی وانوک ءَ تکانسر ءُ ایوک نہ کنت۔ وتی لبز ءُ گالانی تہ ءَ انچیں ھیال درانگاز کنت کہ مردم دلگوش بہ بیت۔ اے کتاب ءِ وانگ ءَ گوں من ءَ انچو سما بوت کہ مئے زندمان سک باز پد منتگ اِنت ءُ ما زیردستی ءِ آس ءَ سُچگ ءَ ایں۔
اے کتاب ءِ بندات چہ ھوشاپ ءِ کالج ءِ 12 کلاس ءِ نودربرانی چہ سرکار ءِ نیمگ ءَ سیل سواد ءِ سرجمیں استان ءَ روگ ءِ موہ رس اِیت۔ گُڑا شھدربرجاہ (کالج) ءِ گوں چار اُستاد ءَ لھتیں نودربر در کپ اَنت پہ وتی سپر ءَ چہ ھوشاب تُربت ءَ کاینت۔
19 مارچ ءِ بیگاہ ءِ وھدے کالج ءِ پرنسپل واجہ رشید اتکگ ءُ آیاں سر ءُ سوج اِش دنت ءُ گُشت ئِے کہ شُمارا ھمے بلوچی چادر بَڑ ءَ اِنت اے شُمے نّنگ اِنت ایشی ءَ سمبال بکن اِت۔ پرنسبل ءِ اے گپ ءِ مُول ءُ مُراد اِیش اَت کہ شُما بلوچ اِت بلوچ بہ بہ اِت ءُ بیا اِت گُڑا سپر بندات بوت اے چہ پُلیں تربت ءَ دیم پہ گودار ءَ در کپت اَنت ءُ سپر روان بوت شپ ءِ نیم ءَ بس ءَ اورماڑہ ءَ داشت شام اِش کُرت۔ شام ءَ پد پد ءَ در کپت اَنت دیم پہ کُنڈ ملیر ءَ۔ کُنڈ ملیر ءَ بلوچستان ءِ شوکیں ندارگاں بلوچستان ءِ زیبائیانی چادر پچ کُت زِر ءِ آزمانیں چولانی توار ءُ دلکشیں کوھاں ھرکس بہ گند اِیت آ زانت کہ ابرم ءِ زیبائی چی ءَ گُش اَنت۔
بلوچستان ھُدا ءَ چہ ابرمی زیبائی ءَ چکار کتگ۔ اے زیبائیانی چارگ ءَ دل ھجبر سیر نہ کنت۔ ھمے زیبائیانی ءُ زِر ءِ ھاتر ءَ بلوچ مدام جنگ ءَ اِنت وتی ساہ ءُ سراں ندر کنگ ءَ اِنت۔ سکندر اعظم ھما مردم بوتگ کہ آئی ءَ سرجمیں دُگینا ءِ سر ءَ ھاکمی کُرتک بلے بلوچستان ءِ سر ءَ ھاکمی کُرت نہ کتگ چے کہ اے سرزمین ءِ سر ءَ بلوچ ماتانی نوک بروتیں ءُ تاسپیں بچاں وتی سر کُربان کُرتگ اَنت وتی ھون ریتکگ اَنت پہ وتی مکھیں گُلزمین ءِ آجوئی ءِ واستا۔ گُڑا وھدے سکندر اعظم وتی لشکر ءَ گوں مُکران ءَ مان رچ اِیت اے ھما وھد بیت کہ موسم سک لِوار ءُ تبد بیت۔ وھدے سکندر ءِ لشکر مان رچ اِیت لشکر ءِ نیم پہ تُن ءُ لھتیں جنگ ءَ مر اِیت۔ اے جنگ ءِ دیم ءَ میر ھمل کلمتی اُوشت اِیت۔ ھمل وتی سر ءَ کُربان کنت بلے وتی زِر ءَ نہ دنت۔ اگاں ما بچاریں ھرچ کرن ءَ بلوچ گُلزمین ءِ سر ءَ یک ھملے درکیت ءُ وتی گلزمین ءُ راج ءِ رکینگ ءِ واستا وتی ھوناں ریچ اِیت۔ ھمل مُدام نمیران بنت یک ھملے شھید بیت بلوچستان دگہ ھمل رودین اِیت۔
ابداللہ شوھاز ءَ کُنڈ ملیر ءِ شوکیں ندارگ انچو پیش داشتگ اَنت کہ منی ھیال دور شُت۔ گُڑا کُنڈ ملیر ءَ سپر روان بوت۔ دیم ءَ اتک نانی ءِ مندر۔
اے مندر ھندوانی یک کُوھن ءُ کدیمیں مندر ے۔ ھمُک سال ھندو کاینت اد ءَ زیارت کن اَنت۔ پاکستان ءِ وڑیں استانے کہ ھمُک سال بازیں مردم مزھب ءِ نام ءِ سر ءَ جنگ ءُ کُشگ بنت آیانی ابادت جاہ پروشگ بنت۔ بلے اینچو سال ءَ پد ھم بلوچستان ءَ نانی مندر گوں ازت ءُ شرپ ءَ ھست اِنت ءُ یک ھندوے ءَ ھم اِد ءَ کس تاوان نہ داتگ۔اے بلوچ ءِ روایت ءُ دومی نیکراھانی ازت ءُ شرپ ءَ درانگاز کنت۔
سپر روان اِنت۔۔۔سُھب کہ بیت اے نودربر کراچی ءَ سر بنت۔ کراچی ءَ لیاری ءَ کاینت۔ انچو کہ کازی ساھب گُش اِیت لیاری گٹر من ءَ چو ساہ ءِ پیم ءَ دوست بنت۔ لیاری ءِ مُردم وار ءُ بزگ اَنت۔ ابداللہ شوھاز ءَ لیاری ءِ مردمانی بزگی، پدمنتگی ھم وتی سپر نامہ ءِ تہ ءَ درشان کتگ۔
راست اِنت کہ زیردستیں راج دنیا ءِ ھرچ کُنڈ ءَ بہ بیت آ پدمنتگی ءُ بزگی ءِ آماچ بیت بلے وتی بلوچیت ءَ ھجبر پراموش نہ کنت۔ لیاری ءِ بلوچ ھم وتی بلوچیت ءَ زندگ اَنت۔
کراچی ءَ نودربر دیم پہ پنچاب ءَ در کپ اَنت۔ نوں سپر ریل ءِ سر ءَ بندات بیت۔ ریل ءِ سر ءَ سپر روان یک ھوشاپ ءِ وڑیں پدمنتگ ءُ کسانیں میتگے ءَ چہ در اتکگیں نودربر اے سپر ءِ ندارگاں گوں دلگوش اَنت انت۔ نوکیں جاگہ ءُ گوں شھرانی گندگ ءَ ھبکہ اِت انت۔
وھدے آ لاھور سر بوت اَنت گُڑا اود ءَ بلوچ نودربر ایشانی دیم ءَ وش اتکی ءَ اتک انت ءُ ایشاں وتی ھاسٹل ءَ بُرت اَنت۔ شپ ءَ نودربراں نشت ءُ دیوان کُت ھند ءُ دمگی اھوال کُت۔ سپر ءِ ژند ءُ پندی ءَ سُھب ءَ یک نودربرے بیمار بوت بزان لاھور ءِ آپ ءَ نہ ساچ اِت۔ چے کہ مارا گوں لاھور ءَ ھچ سیادی نیست۔ پد ءَ آ دگہ نودربر ڈن ءَ پہ سیل ءُ گردگ ءَ رونت۔ پد ءَ یونیورسٹی کتاب جاہ ءِ نیمگ درکپ اَنت۔
اے نودربر کہ اِد ءَ اے لاھور ءِ نودربر ءُ مردماں گند اَنت گُڑا انچو سما کن اَنت کہ اے پنجابی چہ مارا وش نہ اَنت ءُ مارا پہ زھر زھر چار اَنت۔ سُبارگ ءِ وھد ءَ نودربراں برگر زُرت ءُ یک پارکے ءَ نشت ءُ وارت اَنت اِش۔ گوں ایشاں ھمل نامیں نودربرے برے زمباد ءِ کسھاں کنت کہ ایران ءِ باڈر ءَ شتگ برے وتی وانگ ءِ۔ ھمے وھد ءَ لھتیں پنجابی پارک ءَ اے نودربرانی کرا نندوک بنت آ ایشاں گوں ھیرانگی ءَ چار اَنت کہ اے چونیں مردم اَنت ءُ چون برگر ورگ ءَ اَنت۔ بزاں آ بلوچ ءَ پہ وش نیتکی چار اَنت۔
ابداللہ شوھاز ءِ اے سپر نامہ ءِ تہ ءَ مارا اے گپ شری ءَ گندگ ءَ کیت کہ زیردست ءَ ارزشت زورگِر ءِ کِر ءَ چے پد ءَ دومی گپ اے ھم مارا شری ءَ سرپدی رس اِیت کہ تھنا زورگِریں لشکر بلوچ راج ءِ سر ءَ ھسد ءُ کینگ نہ دار اِیت بلکیں سرجمیں زورگِریں استان ءِ مھلوک بلوچ ءَ انسانی جند سرپد نہ بیت۔ آ بلوچ ءَ بس جنگلی ءُ ناسرپد مان کار اَنت۔
ھمے پارک ءَ چے پاد آیگ ءَ پد وھدے نودربر یک ٹیکسی یےِ گِر اَنت دیم پہ ھاسٹل ءِ روگ ءَ گُڑا ھمے ٹیکسی والا ھم بلوچ نودربراں مان نیار اِیت وھدے نودربر بلوچی سوتے پِر کن اَنت گُڑا ٹیکسی والا آ سوت ءَ بند کنت۔ پد ءَ نودربر کمو جزباتی بنت ءُ گوں ٹیکسی والا ءَ دپ ماں دپ بنت جاک کن اَنت۔منی دل ءَ ابداللہ شوھاز ءِ اے سپر نامگ سرجم ءَ زورگِر ءُ زیردست ءِ نپسیات ءِ سر ءَ اِنت۔
ھمے وڑ ءَ سپر روان کنت وھدے اے نودربر پشاور ءَ رو اَنت گُڑا اود ءَ آ کمو مردم دوستی ءُ مھمانداری گند اَنت بزاں پٹانانی ملک ءَ کمو باز بلوچ دوستی پہ وت ءَ گند اَنت بزاں آ چیز کہ ایشاں پنجاب ءِ توک ءَ نہ دیست پٹانانی تہ ءَ گند اَنت۔ پٹان ایشاں گوں باز مھروان بنت تر ءُ گرد کن انت سوت چالو کن اَنت ناچ کن اَنت۔پشتونستان ءَ ایشاں یک جیڑھے اے بیت کہ اود ءَ باز پشتون اردو گپ نہ زان اَنت بزان پشتون گیشتر پشتو گپ کن اَنت۔
ابداللہ شوھاز ءِ اے سپر نامگ ءِ وانگ ءَ پد ما چیزے مار ایں کہ مئے بلوچ نودربر انوں ھستیں وھد ءَ کہ پنجاب ءَ وانگ ءَ اَنت آ چنچو جنجالانی دیمپان بنت۔ وانگجاہ ءَ بہ گِر دانکہ بازار ءَ تر گرد ءَ آ یکشلہ پادتراپ ءُ ھراسمنٹ ءِ آماچ بنت۔انچو اے سپر آسری ءَ سر بیت وھدے نودربر واتر بوگ ءَ بنت گُڑا شال ءَ کاینت۔ وھدے شال ءَ یونیورسٹی ءَ رونت گُڑا یونیورسٹی ءِ سیکورٹی گارڈ ھمے نودربراں کہ بلوچی چادر گون بیت ایشاں گُش اِیت کہ بلوچ چادر ءَ اِد ءَ بڑ ءَ مکن اِت۔
اے نودربر ھبکہ بنت کہ مئے جند ءِ سرزمین ءِ سر ءَ مئے بلوچی چادر ءِ بڑ ءَ کنگ ءَ مارا مکن کنگ بوگ ءَ اِنت۔ وھدے پنجاب ءُ پشتونستان ءَ اے جیڑہ دیم ءَ نہ یتک۔ بزاں بلوچ ڈیھ ءِ سر ءَ زورگِر بلوچ دودمان ءُ بلوچیت ءَ چہ تُرس آماچ اِنت ءُ آ بلوچ ءِ دوداں گار کنگ لوٹ اِیت۔
ابداللہ شوھاز ءِ اے سپر نامہ ءِ تہ ءَ من ءَ بلوچ ءِ گُلامی ءِ مارشت ءَ مان پتات۔ باید اِنت بلوچ نودربر چشیں کتاباں الم بُوان اَنت۔دانکہ وتی جند ءِ بستار ءُ زورگِر ءِ نپسیات ءَ پوہ بہ بنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ابد اللہ شوھاز
ھانُل بلوچ
Previous article
بلوچستان ءَ دگ وئیلاں سک باز گیشی اتکگ ، شش ماہ ءِ تہ ءَ 239 بیران ءُ ھزاراں زدگ بیتگ انت
Next article
بسیمہ: پاکستانی پوج ءَ طارق کریم ءُ عاصم کریم ءِ مانشانی کمشرپی کتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
من ءَ ھَلک نام ءَ نہ بوت – شاھد اھمد
By
admin1
July 13, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اکس کمانچر بلوچ
من ءَ ھَلک نام ءَ نہ بوت
نبشتہ کار: شاھد اھمد
اولی بھر
دی بلوچستان پوسٹ
وھدے کہ چمیشی ءَ چہ لھتے آپ ءُ لاپ بیت کس ءَ پجّا اوں نیار اَنت بِلّے تو زباندوست، راجدوست، ندکار، شائر، بزگر، نیزگار ءُ بلوچے ئے بلّے کہ کماش ءُ زالبولے ئے آ تئی شرپ ءُ اِزت ءَ اوں نہ چار اِیت کہ من آں اد ءِ واجہ آں، زر ءُ مال ءِ مُچّی ءَ کدی کدی وتی کَساں اوں بے ھیال کنت زاناں بلوچے ءَ کہ زر ءُ کلدارے بیت گنوک ءُ بے ھوش بیت،؟ بگند ئے زرّ ءِ بازی ءَ مجگ کار نہ کنت کہ من وت ءَ گوں زر ءُ مالاں چوں بہ لتاراں۔
یک زمانگے ءَ مئے ھَند ءَ مھلوکانی مزنیاں مارا دلترک کُت کہ اے باریں چونیں سیٹے، مالدارے، اڑے گند ئے من ایشی ءِ وڑ ءَ سیٹ ءُ مالدارے بوتیں ”چے چے نہ کُت“ آ وھد ءَ ھمے وڑ ءَ جیڑ اِتگ اَت کہ اے چونیں زندگی یے بہ رَستیں ھرچی کُرتگ اَت، ھرچی رَستگ اَت۔ اے یک ”مائنڈ سیٹّے“ جوڑ بوتگ اَت کہ زر ھرچیز اِنت کہ دل بہ لوٹ اِیت بکن ءُ مجگ بس ”مادیانی“ نیمگ ءَ سر ءُ لینڈ اَت کہ زندگی ءِ مکسد بس تو کہ مالدارے بَہ ئے گوں شرپی ءَ چاگرد منی لوٹوک بیت، منی وازمندگ بیت ءُ منی ”گلام“ بیت، اے ”مائنڈ سیٹّ“ ءَ مھلوک بد ھال کُتگ اَت، وھدے استان مھلوک ءِ مالی جاوراں نگیگ کنگ ءِ جُھد ءَ کنت گڑا چمیشاں چِہ لھتے ھمے نادراھی ءَ اوپار کُت نہ کن اَنت کہ منی اِزت ءُ شرپ نوں گار مہ بیت، من بزگ بوتاں کہ نوں کس من ءَ یک ٹَکّایے ءَ جُست ءُ ھساب نہ کنت۔
گڑا پد ءَ ھمے درگت ءَ ھمے مردم اَنچیں کدم چِست کن اَنت کہ اِستان ءِ مَکسد بوتگ اَت۔ منشیات ءِ کاروبار مھلوکاں بَڈّ ءَ اَت ھر لس مردمے دگہ پلگاریں کاروبار ءِ نہ بوگ ءِ سبب ءَ مھلوک چِداں رھادگ بوت اَنت۔ میزان میزان ءَ ھر یکے در کَیت من آں، ھمے وَسّاچ کُتگیں جاورانی پُشدر ءَ لھتے دگہ مولدار گوں دگہ نمونھاں ”مائنڈ سِیٹے“ ءَ گوں دلجمی ءَ کار ءَ اِت اَنت۔ پہ زَر ءُ مالاں اَنچُش ھُژیار اِت اَنت پد ءَ گیشتر چاگرد ءِ تہ ءَ اَگلمند ھمیش اِت اَنت بزاں رَدیں زندے ءَ گْوزگ ءَ اِت اَنت، چہ وت ءَ رَد پَھمی ءُ بے زانتی ءَ چہ شِھمیں زند ءَ زِبھر اِت اَنت کہ گُشگ نہ بیت۔
ھمے بے زانتیں چاگرد ءَ من ءَ وتی وڑ ءَ کُتگ اَت اناگہ چہ ایشاں یکے بہ رَکّ اِیت گڑا آئی ءِ بَھت ءُ کِسمت اَت، بلکیں زندگی ءِ توک ءَ یک شریں کارے ءِ سبب ءَ ھمے مُزّ اِنت کہ رَستگ اَت من ءَ۔ ”یک گلامیں چاگردے ءِ مستریں زالم بے زانتی اَت“ کدی کدی من ھمے مار آں ءُ بژن ھم کناں کہ چونیں چونیں مردم چہ دستاں لَگشتگ اَنت، نشہ، دُزی، بدکاری ءِ آماچ بوت اَنت کہ گْوشگ نہ بیت۔ من ھما ساھت ءَ شری ءِ سر ءَ گیر کاراں، کہ وھد ءِ زالمیں جاوراں چوں پتاتگ اَت۔ چاگرد ءِ تہ ءَ منی نام ”گنوکے“ اَت کہ گنوک، کہ مِیدّ ئِے مزن اِت اَنت زوت زوت ءَ رؤت، جلدی جلدی ھبر کنت، من اَنچوش نامدار اِت آں کہ منی درور دگہ منی وڑیں شَگالے ءَ گْوشتگ اَت ئِے، گنوک نامدار اَت، میزان میزان ءَ جِنکانی گور ءَ ھم نامدپ بوتگ اِت آں گُش ئے اے ”گْوھبرے“ نہ بوت پورائیں ھَلکے ءَ را ڈُلّ کتگ اَت ئِے۔
گُش ئے گنوک ءَ را ھَلک نام ءَ نہ اَت پرچا کہ نامدپ اَت، من ءَ یک آدتے گون اَت کہ بِھ مسکرائی نہ زانت، من ءَ مُدام تَھنائی وش بوتگ اَت پرچاکہ کہ من ءَ وتی اِزت دوست اَت چو مہ بیت کہ کسے گوں من مسکرائی یے بکنت من پد ءَ آئی ءِ سر برانز مہ گِر آں چمیشکا من وت ءَ چہ چاگرد ءَ گِستا داشتگ اَت۔ ”رَند ءَ ھمے تَھنائی ءِ سبب ءَ وھدے دیم ءَ پُشت ءَ چکّرین آں گند آں کہ پہ وت ءَ چنکیاس دژمن جوڑ کُتگ اَت، من ءَ اے گمان نیست اَت کہ مردم من ءَ چنکیاس دوست اوں دار اَنت“-
اے ساھت ءَ من یک جتائیں دروشمے ءِ تہ ءَ اِت آں من وت ءَ چار آں نہ گند آں آیاں، آ چہ من سک باز دور اِت اَنت گُش ئے من انگت ءَ گیش تَھنا بوان بوت آں، من جیڑ اِت کہ جیڑہ چاگرد نہ اَت، جیڑہ من ءُ منی گنوکی نہ اَت بلکیں جیڑہ گلامی اَت یکشل لیب دارگ ءَ اَت، اے یک نہ کُٹّوکیں جیڑہ یکشل ءَ مارا پتایگ ءَ اَت۔
اے وھدی چاگرد ءِ مستریں جیڑہ لاپ اَت ھمے لاپ ءِ شومی ءَ چنکیاس ورناھاں وت ءَ برباد کُت، ھمے لاپ ءِ شومی ءَ ورناھاں وانگ ءُ زانگ یل دات، ھمے لاپ ءِ شومی ءَ نشہ ءِ تہ ءَ آماچ بوت اَنت، لھتے اَنچیں اِشکی گنوک ودی بوت کہ بے ساری شلوار ءِ اوں سُدّ ءَ نہ اِت اَنت۔۔
روان اِنت۔۔۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شاھد اھمد
Previous article
بلوچستان ءَ اے سال ءَ اُرشانی تہ ءَ 63 درسد گیشی اتکگ ۔ بلوچستان ءِ تھی وزیر
Next article
ھاران : ڈی آئی جی کارگس ءِ سر ءَ ناشناسیں مردمانی اُرش، سے مردم ٹپی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سرھال: دو تیر، زمین ءِ دلبند ءُ تو – سنگین بلوچ
By
admin1
July 9, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سرھال: دو تیر، زمین ءِ دلبند ءُ تو
نبشتہ کار: سنگین بلوچ
دی بلوچستان پوسٹ
ساھتے بیت کہ ترھتگاں ءُ پہ ترا نِمدی یے نویسگ ءَ آں چہ کار ءُ چلوپگاں پد ھمیش اِنت نوکی گیش اِتگ آں مرچی ئیں موسم کمو شوک اِنت گْوات لھم لھم ءَ کشّگ ءَ اِنت ءُ رسانکدر ءَ ھمے دمگی ھال ءُ ھبر اَنت۔ لشکرکشّی ، آوارجنی ءُ دگہ .دیر اِنت تو ناکہ ھالے کتگ ءُ نا کہ تئی ھبرے درا بیت مرچی دل ءَ گْوشت ترا پہ کاگدے بہ نویس آں گوستگیں روچانی پتر ءَ بہ بوج آں ۔
زان ئے شال ءِ ھمُک ندارگ ءَ گوں من ءَ مھر بْوان اِنت، نوں ھمُک ساھدار منی چماں زمین ءِ رنگ ءَ اِنت گوں اِے ھیالاں من سما کُت تئی چمّ نَمبین بوت اَنت ”جنگ وشیں چیزے نہ اِنت، پہ جنگ ءَ پہ مِرَگ ءَ کس ھدوک نہ اِنت، بَلے وھدے ابید ء جنگ ءَ ترا ھِچّ چیزے رسگ ءَ مہ بیت جنگ کنگ لوٹ اِیت، تو جنگ مہ کن ئے مِر ئے، جَنَگ بہ ئے، گار کنگ بہ ئے، ترا چے ھرچیز پچ گرگ بیت گڑا اود ءَ جنگ الّمی اِنت“ گوں ھمے ھبراں من ءَ سما بوت آ وتی تہ ءَ چوناھا جنگ ءَ اِنت ءُ یک جنگولے ءَ چہ راستیں جنگ ءَ ساری وتی توک ءَ بلاھیں جنگے ودّینتگ ئِے کہ اود ءَ آ گوں وتی جند ءِ زات ءَ، وتی واھشتاں،وتی مھر ءَ، وتی کرار ءَ درستاں گوں جنگ ءَ اِنت درستاں کُشان اِنت۔ آ اگاں مہ لوٹ اِیت ھم بلے آئی ءَ وھد لاچار کنگ ءَ اِنت پہ چوشیں گامگیجے ءَ۔
گپ گپ ءَ تو درائینت “یار من سک جیڑاں پہ ترا پہ مات ءَ ” من کند اِت ءُ تئی گپ پروش دات” بِلّ وتی پاٹاں ترا کہ مئے ھاجت بوتیں تو مئے بابت ءَ الّم جیڑ اِتگ اَت زمین چہ من ءُ چہ مات ءَ ترا دیم ءَ تِر اِنت” یار من اجب ھیراناں۔ من پرتو وَ ھر وھد ءَ جیڑاں، تو منی مھر ئے، من ءَ پہ تو بازیں واھگ ھست”،گوں ھمے ھبراں منی چمّ ارسیگ بوت اَنت ءُ من ترا ھال دیگ لوٹ اِت۔
نوں نہ آں کسے ءِ داب ءَ من
نوں ھمُک داب منی  تئی اِنت ۔
ھمے پیم تو سان زُرتَگ منی باتِن ءَ ۔بلے من چے پیم ءَ گْوشت کناں، من چے پیم گوں وتی زاری ءُ گریوَگاں تئی جھد ءُ راہ ءِ سر ءَ میلانک بوت کناں من زانتگ اَت من ستر میلانک بہ باں،بلے تو وتی کشک رستگ ءُ پلگار کتگ ۔تئی اے دانک انگت منی دل ءَ نکش اَنت ۔مارا ناکہ مرچی ھست ناکہ بانداتے۔مارا بس پہ زمین ءَ کربان بوگی اِنت۔ مکسد ھما وھدی پلگار بیت کہ مردم وتی زند ءِ ھرچ واھشت ءَ کربان کت بہ کنت منی مھروان تو منی زندگ مانگ ئے سکین ئے من زمین چہ تو رند پھم اِتگ کہ زمین چے یے من چہ زمین ءِ زبیائی ءَ تئی چمّانی زبیائی مار اِتگ ۔
پد ءَ من جیڑ اِت بہ گندئے” منی ارس تئی دل ءَ موم کن اَنت ءُ تھنا منی وابانی مانا ءَ کنگ ءَ پہ ، زند ءَ چہ یاگی بہ ئے بلے من وتی دل ءَ چہ وت ءَ ھمے گْوشت من رد آں” بلے تو بیرگا گوشگ ءَ اَت ئے ھرچیز بہ بیت، ھرچیز بہ کن اِت من وتی راہ ءَ یل نہ کناں، من جزم اِتاں چہ وت ءَ کہ مات ءِ پریات ءُ منی چمانی ارس دوئیں بے مانا اَنت تئی راستی ءُ پہ زمین ءُ راجی زندمانے ءَ ۔
مدام وتی ھمے ھبر گیر کیت کہ من گْوشتگ اَت ۔”من وَ ترا دیر اِنت زمین ءِ باھوٹ کتگ ” من بچکند اِت۔
بلے تو داں دیر ءَ ھاموش بوت ئے۔پد ءَ وتی ھاموشی پروشت ءُ درائینت کہ ما گلام ایں ءُ مئے دوستار مدام دو راھانی مُساپر اَنت ھمے ھاتر ءَ آ مھر اوں پہ دلجمی کت نہ کن اَنت۔ من اجکہ بوت آں ءُ وتی اندر ءَ جیڑ اِت ۔بلے پد ءَ گْوشت “گنوک زاناں منی بدن ءَ چہ زمین ءِ بدن گیش دوست بیت اِنت ترا ۔بلے تو من ءَ ھِچّ پسّو نہ دات من گپ اد ءَ اود ءَ کت کہ بے ھیال بہ باں کہ من چے گْوشتگ بلے تو وتی سر جھل کت ءُ چرتے ءَ کپت ئے۔
بلے پد ءَ گْوشت اَڑے ! ھمد ءَ یک سھبے کہ ما گوں دشمن ءَ ڈیک دات ءُ ھمے انگر ءَ من ھمراھیں سنگتے ءَ من ءَ توار ئِے جت ءُ گْوشت ئِے اڑے واہ سنگت ءِ ھمے ھبراں گْوش ئے من گیش تاوانگر بوتاں۔ما کہ انگر پروشت ءُ در کپت ایں ۔ من چہ سنگت ءَ سست آں۔جاھے ءَ آپ ورگ ءَ گوں ،پہ ھما ھبر ءَ جیڑ اِت۔کہ آ چونیں ھبرے اَت،سنگت ءَ من ءَ چے گْوشت اے چونیں ھبرے ھمے دمان ءَ منی دل ءَ نشت کہ ھما اولی بر ءَ کہ تو توار دیم داتگ اَت ءُ گْوشتگ اَت۔”اڑے واہ تو شوک ئے”۔داں مرچیگ ءَ تئی ھمے ھبر منی مجگ ءَ گردش کنت منی دل ءُ منی ارواہ ءِ ورد اِنت۔
من زاناں تو پہ من ءَ وداریگ ئے من زاناں تو مھروان ئے من تو دوچار کپ ایں ھما روچ ءَ کہ زمین چہ ھون واریں رستراں آجو بیت من اگاں جنگ ءَ جَنَگ نہ بوت آں۔ سریگ ءِ جاہ ءَ بیرک ءَ تئی سر ءَ دے آں اگاں جنگ ءَ شھید بوت آں گڑا پہ ناز بْیا بیرک ءِ بدل ءَ منی کبر ءِ سر ءَ وتی سریگ ءَ پر دے شک ءَ بوسہ بہ کن ءُ بہ گْوش اڑے-
تو جنگولے اَت ئے ناں مھروانے اَگاں راستی ءِ ھبر بہ بیت گڑا آ سکیں شوکیں پگرے ءِ واھند اِنت سکیں مھروانے، ھرکس ءَ گوں مھر وش اتک کنت۔
چہ جنگ ءَ باج بُرتَگیں تئی ڈیھ ءِ یاگی کوہ دیم ءِ ڈوکدان ءِ ڈالبارے ءِ سر ءَ گوں سیاہ چاھے ءَ پیالگے ءَ نشتگ آں ھوری ساچاناں تھنائی ءِ لد ءَ وتی وابانی جھلانک ءَ ایر روان آں۔ دلمانگ آں وتی جنگی کسھاں گوں تو بیاراں ھما ساھتاں گوں وتی دوستار ءَ درانگاز بہ کن آں بھ وتی اندر ءَ نہ مار اِتگ اَنت بلے چہ تو پد ھمک ساھت گوں تاھیر بکشیں زبیائیں کترھاں گوزگ ءَ اِنت ھما زبیائیں دمان کہ پہ منی زندگ بوگ ءَ سکین اَنت ھما جنگی ساھتانی کِسّھاں کہ مرگ ءِ وھد ءَ وتی چمّانی دیم ءَ ترا بچکنداں گوں زندگ بوگ ءِ امیتے دیستگ منی ارواہ ءَ وتی ھستی ءِ باور ءَ دیگ ءَ بوتگ ئے ۔
اے وھدی من چہ سپر ءَ سے چار روچ ءِ پندبرگ ءَ پد سنگتانی کِر ءَ رسگ لوٹ آں ھما ساھتانی کِسھاں گوں تو بہ کناں بلے چک ترینت داں نزیک ءَ کس نہ دیست ءُ گوں تئی تاسپیں نام ءَ منی لنٹانی سر ءَ بچکندے تالان بوت ۔
چہ وتی ھمیل (جاٹہ) ءَ رودپتّر کشّ اِتگ ءُ جیڑگ ءَ آں کہ نبشتہ بہ کن آں چیزے پہ وتی شھزادگیں پری دروشم ءَ کہ اِے جنگی ساھتاں ھَم اَچ تئی گیراں نہ۔سستگ آں ءُ زندمان ءِ ھمُک راہ ءُ کشک ترا پولگ ءُ شوھازگ ءِ نشوناں گوں منی چَمّانی دیم ءَ سھرا اِنت ۔
اے ساھت ءَ کہ سھب ءِ 6 بج ءُ 20 منٹ اِنت من چہ شپ ءِ گاٹ ءَ اتکگاں آ دگہ گاٹ اوں شتگ سنگر ءَ اِنت اے وھد ءَ من،منی زمین ، تھنائی ءُ ابرم ءِ زیبائی اِنت بس چاریں نیمگ ءَ ھاموشی یے ءُ من وتی اوتاک ءَ چہ کمو گستا ڈلبارے ءِ سر ءَ نِشتگاں ءُ روچ ءِ برانز کازماس ءُ امروز ءَ امیت بہ کشان آں پہ نوکیں زندگانی ءِ شادمانی ءَ سنگت درست پاد اتکگ اَنت ۔سْیاہ چاھے کَر ءَ کُتگانی سر ءَ اِنت ۔بلے اے دومی بر اِنت کہ چاہ بَھر بوگ ءَ اِنت۔من چہ پیشتر ءِ اَڈّ بوتگیں چاہ ءَ ھشکیں نانے وارتگ کہ دوشی ئیں کُرک ءَ میدہ کمو درد ءَ اَت ۔
تو من ءَ بےکساس گیر پیداک ئے تئی گپّ تئی ٹھک تئی مزاک ءُ شگل۔ءُ گیش ھمے ھبر کہ تو بہ گْوش ئے”تئی سھب وش بات” من ھمے جیڑاگ ءَ آں اگاں من دو بَر زندگ بوت آں من پہ زمین ءَ کربان وت ءَ کربان کُت ۔بچا تو اے کوہ، کوچگ ، زیبائی من ھمے گْوشاں کہ اے زمین جنگ کرز اِیت ۔ھزار ساہ کرز اِیت ۔اِے سھب گوں تئی ترانگاں ھزار بر ءَ کربان بوگ کرز اِیت۔ بہ گند ئے تو ھمے جیڑگ ءَ بہ ئے کہ من بے مھریں انسانے آں من مھر نہ زان آں ۔بلے پہ من ءَ مھر ھمیش نہ اِنت کہ من تئی داتگیں سوگات گوں وتی گڈی تیر ءَ ھوار کتگ ۔
ترا یاد بیت کہ من ترا گشتگ اَت کہ کجام ھم مھر گیش بوت من ھمائی ءِ سینگ ءَ آرام کناں وتی زند ءِ شوکتریں ساھت ءَ گوں ھمائی ھمرائی ءَ گوازینگ ءَ آں ۔بلے…بلے زمین ءَ باج بُرت ۔
لاڑی نوں من ترا رکست کناں کہ سنگت پیداک اَنت چاہ اوں نوں تیار اِنت گڑا آوار ایں داں کہ زمین ءِ آجوئی ءَ ھوار تو ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سنگین بلوچ
Previous article
کیچ: ناشناسیں مردماں پاکستانی لشکر ءِ واستا مڈی بروکیں دو گپتگ انت
Next article
چہ دُکی ءَ دزکپتگیں سئیں لاشانی تہ ءَ یکے ءِ پجّار چہ پیسر ءَ بیگواھیں مردمے ءَ بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
شُئیب تو اِشتاپ کُت – لیاقت کے بی
By
admin1
July 6, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
شُئیب تو اِشتاپ کُت
نبشتہ کار: لیاقت کے بی
دی بلوچستان پوسٹ
“شُئیب چراگے اَت”
“شُئیب نَدے اَت”
“پہ زھگے ءَ”
“شُئیب جمبرانی شِینکے اَت”
“پہ گریشگ ءِ بھاران”
من اولی رند ءَ شُئیب گنی دو ھزار ءُ دو ءَ ڈریم اکیڈمی کیچ ءَ دیستگ اَت۔ آ ڈریم ءَ وانگ ءَ اَت ما ھم ڈریم ءَ ایڈمیشن زُرت۔ ما ھر وھد ءَ دوچار کپت ایں برے کتاب جاہ ءَ ءُ برے اکیڈمی ءَ۔ اگاں کُجام روچ ءَ ما یکجاہ بوت ایں۔ گڑا شُئیب شرو اَت: پُلاں کتاب ءَ بہ وان اِت، اے کتاب چُش گُش اِیت۔۔۔آ کتاب-
ما ھر کجا شُئیب دیست گُڑا ما کِر ءَ ئِے نہ شت ایں، پرچاکہ آئی ءَ سک باز جُست کُرت، آ وھد ءَ ما کتاب وَ نہ ونت اگاں ونت گڑا مئے ونتگیں کتاب دگر اَت اَنت، مئے ونتگیں کتاباں آئی ءَ گوں ھچ نزدیکی نہ کُت۔ بلے! آئی ءَ ھرجاہ مارا دیست ءُ گُشت ئِے۔ ”کتاب بہ وان اِت، وت ءَ زان اِت۔“ ھمے وڑ ءَ من پد ءَ تُربَت ءَ چہ در اَتک آن ءُ باز وھد ءَ ما دُوچار نہ کپت ایں۔ گڑا چکاسانی وھد ءَ ما مشکے ءَ دُوچار کپت ایں۔
گڑا ما سیڑ ءُ کَشاں گردگ ءَ شُت ایں شُئیب ھم گون اَت آئی ءَ کُجام جاگہ ءَ اگاں شریں پُلے یا ندارگے دیست گُڑا اکس کشگ ءَ اَت۔ گشت ئِے: بلوچستان ءِ وشیں ندارگ مردم ءَ زندگی کنگ پرما اِیت۔ آئی ءَ ھر گپ گوں پدمنتگیں راج ءَ بندوک اَت اَنت۔ آئی ءَ ھر وھد گشت یاررر من گریشگ ءِ نودربراں گند ئے ھاسکر گریشگ ءِ باندات سیاھیں جمبراں گِپتگ۔ اگاں ما گریشگ ءِ نام ءَ گِر ایں گڑا شُئیب اَلم مئے ھیال ءَ کیت پرچا کہ شُئیب مئے سنگتانی تہ ءَ ھما سنگت بوتگ کہ آئی ءَ مارا ھمے سرپد کنگ ءِ جُھد کُرتگ کہ پدمنتگیں راج بے وانگ ءَ دیمروی نہ کنت۔
بلے ھو شُئیب من کہ چیزے نوں زوت ءَ دیستگ کہ سنگتاں لھتیں روچ پیسر گریشگ ءَ یک پروگرامے اڈ داتگ اَت گڑا من ھم ساڑی اَتاں، ءُ من ءَ سنگتاں ھم کتابے دیم ءَ کُرتگ اَت۔ گڑا من یک چیزے چار اِت کہ گریشگ نوں ساری ءِ گریشگ نہ اِنت۔اولی رَند اَت کہ گریشگ ءِ تہ ءَ اِینچو کتاب مردماں پہ وانگ ءِ واستا زرتگ دگہ ھم کِسھے کناں، مئے کر ءَ یک مردمے اَتک پہ کتاب ءِ زورگ ءَ بلے آئی ءَ آ وھد ءَ کلدار گوں نیست اَت۔ گڑا آئی ءَ کتابے دیست گُشت ئِے من اے کتاب ءَ زور آں. ما آ کتاب نہ دات آ داں چار ساھت ءَ مئے کِر ءَ اوشتات پہ کتاب ءِ واستا، گُش اِیت من ءَ کتاب ءَ بہ دے اِت۔ باز مِنت کنگ ءَ پد ما آئی ءَ کتاب دات۔ اے کَسہ ءِ گُشگ ءِ مراد ایش اِنت کہ تئی کِشتگیں نھال بَرکنگ ءَ اَنت۔ نوں گریشگ ءِ سنگت اوں تئی دْروشم ءَ جنگ ءَ اَنت۔ ما ھم پھم اِتگ تو راست بوتگ ئے ما رَد بوتگ ایں۔
اگہ مرچی تو زندگ بوتین ئے، گُڑا تو ھوں گُشتگ اَت کہ گریشگ بدل بوتگ ساری ءِ گریشگ نہ اِنت۔
بھشت تئی ھنکیں بات ”سنگت“
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
لیاقت کے بی
Previous article
بی ایل ایف ءَ وتی پوجی کارانی ششماھی رپورٹ شنگ کتگ ، 302 ارشاں 221 کارمند کشتگ انت
Next article
بلوچستان ءَ بَشی ھوراں شش مردم بیران، بازینے زدگ، جاگھاں تاوان
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ھدا رھم پھل کن – جیھند سادک
By
admin1
July 5, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ھدا رھم پھل کن
نبشتہ کار: جیھند سادک
دی بلوچستان پوسٹ
ھدا رھم من ءَ بکش ءُ پھل کن کہ ترا بدیں ھالے دیگ ءَ آں تئی میتگ ءِ نامی ئیں پُٹبالر ءُ بلوچ یکجھتی کمیٹی ءِ تمرد ءُ نہ ترسیں ورنا ماتی مھرنگ ءِ کوپگ شھید زیشان زھیر چیریں ادارھانی دست ءَ بیگواہ بیگ ءَ پد شھید کنگ بیت کہ آئی ءِ ”شھید ابنِ گمشدہ“ ءِ نام دیگ بیت۔
ھدا رھم ءِ ھمکار بنگالی یے اَت۔گڑا من جست کتگ اَت چون اِنت گوں تو ،گش اِیت شر اِنت ، آئی ءِ ھمے نزوریں شر ءَ گوں من زانتگ اَت مئے ھدا رھم چینچو تکلیپ ءُ رنج ءُ مونجائی تہ ءَ وتی وھد ءَ تیلینگ ءَ اِنت۔ روزر ءَ تشے پیش ھدا رھم ءِ کرپانیں کوٹی ءَ لین رو اَنت داں شپ ءِ ساھت یک ءُ نیم ءَ،اے شپ ھدا رھم ءَ چینچو گوں دلسْیائی گوازینتگ اَت من تھنا تشے سما کت کناں، پرچاکہ آئی ءِ ھمکار وتی ھم کومی ئیں برات ءُ سنگتانی گْور ءَ روت بلے ھدا رھم ءِ نزیک ءَ ھچ بلوچ نیست اَت نیکہ ھدا رھم ءَ گوں ایندگہ دری زبان ءُ دری کومے ءَ گوں وتی سنگتی داشتگ اَت۔وت اَت تھنا اَت، تھار ءُ ناھاریں شپ اَت کوھنیں پرشتگیں کوٹی یے اَت بلے تشے آسودگ اَت۔اے شپی بازیں سنٹیگے ءَ ھدا رھم ءِ سر ءَ اُرش کتگ اَت گوشتگ اِت ئِے من سک بے واب آں۔ما داں وت ءَ سر کت ءُ آئی ءِ کوٹی ءِ لینانی کار بندات کت، تشے کار پہ ھمایاں پشت گیتکگ اَت آ ایش اَت کہ وتی کیبل ءَ وت کنڈ بکن اَنت بار بہ دے اَنت۔چوناھا من ھدا رھم ءَ گشتگ اَت انچو اشتاپ نہ اِنت برو وپس باندا وھد کش اے کار ءَ بکن گش اِیت ناں سھب ءَ مئے واجکار مارا ایندگہ کاراں چیر کنت۔ آ دمان ءَ کہ ھدا رھم ءَ شش ءُ ھپت ٹیکُم ءِ جنگ ءَ پد زیت زیت ءَ ساہ زرت سک دم ئِے برتگ اَت گڑا من مارگ ءَ اتاں کہ ھدا رھم ءِ دل ءَ پہ وتی گونڈیں زھگاں چینچو دلسْیاھی مان چینچو مھر ءُ پہ وشیں بانداتے ءِ شوھازگ ءَ چینچو تکانسر اَت۔
من وھدیکہ وتی زبان ءَ گون ھدا رھم ءَ دروت درھبات کت گڑا من دیست گش ئے اے ساھت ءُ دمان ءَ آئی ءَ بھشت رس اِت سک گل بیت ھمینچو کہ ما ھردوکاں یکے ءُ دومی ءَ امبازاں نہ زرت ءُ گریت۔
ھدا رھم تو وھدیکہ ٹیکُم ءِ جنگ ءَ پد سک دمبرت ایمانداری منی زبان ءَ تھنا ھمے آتک کہ پہ اے راج ءَ وتواجھی جنگ المی اِنت ۔اگاں آ روچا جنگ ءِ لوٹ بہ بیت کہ من ءَ وت ءَ تراکینگی اِنت گڑا چہ اے نیکیں کار ءَ ھچ چک ءُ پد نہ باں۔
ھدا رھم نزاناں یار چون ءُ چے پیمیں نادراھی ءِ من ھردیں وتی مردماں وتی ھم زبان ءُ ھم کوماں دگے جاھے ءَ کہ گنداں چو بزگ ءُ بدھالی ءَ من ایوک ءَ گریواں نزاناں ترا باور کنت یا ناں، ءُ ھردیں کہ من ایشانی گْور ءَ در کپاں سک ابیتک ءُ ملور باں انچش باں گش ئے نی مراں۔من دراھیں سپر ءَ ھمے جیڑگ ءَ باں باریں اے مرد چون اِنت گوں وتی زندمان ءَ، باریں شات اِنت کہ گم اِنت۔باریں آئی ءَ وتی کار وتی جاگہ دوست بنت؟باریں آئی ءَ کار واجہ یا آئی ءِ ھمکار گون آئی ءَ شر اَنت؟پد ءَ گیشتر من اے چیز ءَ جیڑگ ءَ باں بہ گند ئے اے گونڈیں ساھت ءُ دمان ءَ کہ من گون آئی ءَ دپ کپتاں آ چینچو وشی مارگ ءَ اَت، نی ھمے من وتی راہ گپت آ داں باریں چینچو روچ یا چنت دمان ءُ ساھت پد ءَ ملور ابیتک ، تھنا ءُ پد ءَ تھنا۔پد ءَ تشے وت ءَ وت گونڈیں دمانے ءَ میار بار ھم کن اَنت کہ پرچا گوں ایشاں دپ کپتاں پرچا گوں ایشاں ڈیک وارت ،بہ گند ئے منی سوب ءَ ایشاں ملوری مانشان اِیت یا بہ گند ئے آ ھم تشے گمیگ بنت۔
ھدا رھم تو زان ئے مئے مردم چے ءَ اینچو کربانی دیگ ءَ اَنت؟پہ ھما ھاتر ءَ کہ دژمن ءُ دنیا ھردو بزان اَنت ھدا رھم ءُ آئی ءِ میتگ ءُ ملک ءِ مھلوک انچو یلہ نہ اِنت ایشاں ھم پُشت ھست۔ھدا رھم ھمے ھمت ءُ مزن مردی اِنت کہ مردمانی سبر ءُ توکل چو کوہ ءَ اِنت۔ ھدا رھم گڈسر ءَ یکبرے پدا پھل کن ترا بدیں ھالے دیگ ءَ آں تئی میتگ ءِ نامی ئیں پُٹبالر چہ مارا سِست ءُ جتا بیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
جیھند سادک
Previous article
کیچ : سلاہ بندیں مردماں ھوشاپ دستیگ کتگ ءُ لیویز ءِ پوسٹ گپتگ
Next article
شال : پھازوکی ءِ تُرس ءِ پُشدر ءَ موباھل پون ءِ سروس بند کتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سی ٹی ڈی یک دھشتگردیں ادارھے ءُ بلوچ راج ءِ دژمنے منّگ بیت- شکل بلوچ
By
admin1
July 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سی ٹی ڈی یک دھشتگردیں ادارھے ءُ بلوچ راج ءِ دژمنے منّگ بیت
نبشتہ کار : شکّل بلوچ
دی بلوچستان پوسٹ 
سی ٹی ڈی ھشتگردیں ادارھے، ایشی ءِ جوڑ کنگ ءِ مستریں مول ءُ مراد بلوچستان ءَ بلوچ لس مھلوک ءِ آوار جنگ، بیگواہ کنگ ءِ کار ءَ کنگ ءَ اِنت ءُ بلوچ لس مھلوک ءَ چیروکائی آوار جنت ءُ پد ءَ دھشتگردی ءِ نام ءَ بلوچ لس مھلوکاں ٹارگٹ کنگ ءَ انت۔ اے دھشتگردیں ادارہ بلوچ راج ءِ دژمن اِنت چی ءَ کہ ایشی ءَ دیر اِنت بلوچستان ءِ جتائیں ھند ءُ دمگاں بلوچانی چست کنگ ءُ پد ءَ آیانی لاش ماں جنگل ءُ گیابان ءَ دز کپ اَنت۔
زانگ بہ بیت کیچ ءَ بالاچ مولابکش ءِ کوش ءَ چہ زانگ بوتگ کہ اے دھشتگردیں سی ٹی ڈی ءَ وتی راستیں اَمل پیشداشتگ اَت کہ کاؤنٹر ٹیریزم ءِ نام ءَ بلوچ راج ءِ چُکچینی ءَ گیش ءَ چہ گیش کنگ ءَ انت ءُ اے امل بلوچ راج شری ءِ سر ءَ سرپد ءُ پوہ بوتگ کہ سی ٹی ڈی یک دھشتگردیں اداراھے ءِ نام ءَ بلوچ ءِ چُکچینی ءَ لانگ ئِے بستگ بلے بلوچ لیبریشن آرمی ءَ وتی یک بیانے تہ ءَ تچک ءَ اے پدر کُتگ کہ اے ادارہ پہ بلوچ نسل کُشی ءَ جوڑ کُتگ ءُ آئی ءَ گیش گُشتگ کہ بلوچ لس مھلوک وت ءَ چہ سی ٹی ڈی ءِ وتگڑیں ادارہ ءَ وت ءَ دور بدار اِیت ءُ ھمنچو چہ اے دھشتگردیں ادارہ ءَ چہ وت ءَ دور بدار اِیت گھتر اِنت۔ 
سی ٹی ڈی یک وتگڑیں ءُ دھشتگردیں ادارھے ایشی ءِ مستریں مول بلوچ لس مھلوک ءِ نسل کُشی کنگ اِنت، چہ مھلوک ءَ ارز ایش اِنت کہ اے سی ٹی ڈی بدنام زمانگ ءِ دھشتگردیں ٹولی ھر کجا کہ گوں مُچی ءَ گندگ بوت انت گڑا وتی راجی لشکر ءَ ھال بدنت چی ءَ کہ بلوچ لیبریشن آرمی بلوچ راج ءِ راجی پوج اِنت آ کدی ھم نہ لوٹ اِیت کہ بلوچ راج ءِ نسل کُشی بہ بیت ءُ آئی ءِ رکینگ ءَ مدام جُھد بوتگ کہ بلوچ راج ءُ آئی ءِ زمین ءِ مال ءُ مڈی دری کبزہ گیر ءِ ھلاپ ءَ جُھد برجا انت۔ 
سی ٹی ڈی بلوچ راج ءِ نسل کُشی ءَ دیر اِنت کنگ ءَ اِنت ءُ ھر کجا کہ بلوچ نودربرے گھگیری کنگ ءَ بوتگ آئی ءَ نشانگ کُتگ بلوچ ءِ جُنز ءِ ھلاپ ءَ تچک ءَ بلوچیں دلار ھم ھوار اَنت ءُ شری ءِ سر ءَ زانگ ھم بنت کہ کَے کَے اے بدنام زمانگیں سی ٹی ڈی ءَ ھوار بلوچ ءِ نسل کُشی کنگ ءَ انت۔
ما گوں بلوچ راج ءَ دزبندی کنیں کہ اے دھشتگردیں ادارھے ءَ چہ وت ءَ زوت ءَ چہ زوت دور بدار انت اگاں چُش نہ بوت گڑا ما سرپد بَہ اِیں کہ آ ھم بلوچ نسل کُشی ءَ برابر شریدار اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شکّل بلوچ
Previous article
ذیشان ظھیر ءِ کوش ءَ بلوچستان ءِ جتاجتائیں شھراں زھرشانی ءُ ھرتال
Next article
دالبندین : بلوچ یکجھتی کمیٹی ءِ نیمگ ءَ چہ سرجمی ءَ تھتگ بندیں ھڑتال ءُ زھرشانی روانک کشگ بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
باریں منی باریگ کدی کیت ؟- کوھی خان
By
admin1
July 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
باریں منی باریگ کدی کیت ؟
نبشتہ کار: کوھی خان
دی بلوچستان پوسٹ
مئے جنگ گوں یک باز سِلّیں ، گندکاریں ، زالِمیں ءُ جلّادیں دُژمِنے ءِ گون ءَ اِنت ۔ کہ نِشتگ ءُ مارا چار ایت ءُ کسے کہ تبے نکپتے ، بس وارت شراب ءُ بے ھوش بیت انسانی سُد ءُ سماء ءَ نہ بیت ، لوٹائینیت وتی کُچکاں کہ نام بلوچ اِش پِر اِنت ءُ کِرد چہ پنچابی ءَ گندہ تِر اِنت-
بس نشہ ءِ ھواس ءِ توک ءَ رو اَنت کُجامی کہ دل کشّ ایت بڈّ جن انت ءُ چِست کناں تھاریں کوٹی ءَ بند کن انت ءُ لھتے سالانی سال ، لھتے ءَ را ازیّت دئے اَنت ءُ زیشان ڈولیں ورنا انت کہ لاپ چاک چاک انت ۔
ھنچو کہ زیشان ءَ لاپ تل داتگ ات ءُ ڈریل کُرتگ ات ءُ جون کڈک کڈک ات چہ تیراں ءُ شپ ءِ نیم ءِ ویرانگاں کُنٹاں چگل دے انت ءُ وت نرمیں بوپ ءُ بالشتانی سر ءَ وپس انت ۔ بنی آدم ءَ را پہ مِرگ ءِ یک تیرے بس اِنت بلے ایش کہ بلوچانی لاپانی روت ڈوک ءُ ڈنانی سر ءَ کپتگ انت ءُ سینگ کڈک کڈک انت ،اے زالم ءِ زِد ءُ ھسد ءَ پیش دار انت ۔ پاکستان ءِ جلّادانی زھراں پیش دار انت ، کہ پہ یک بلوچ ئیگ انت آ چنچو زھر ءَ پُر اِنت ۔
بلے زیشان یک بلوچے بوتگ آئی ءَ شر زانتگ کہ من مُلک ءَ نِنداں ءُ پہ بیگواھیں بلوچاں ءُ پہ وتی پِت زھیر بلوچ کہ 10 سال اِنت بیگواہ اِنت ءُ پاکستانی ٹارچر سیلانی توک ءَ اِنت ، بریں زِندگ اِنت یا کہ نازاکیں بدن کِرمانی وراک بوتگ ءُ شُتگ ، پہ آیاں توار چِست کُتگ برے شال ، برے تربت ءُ پنجگور ، بلوچستان ءِ کُجا کہ زھرشانی ءِ بوتگ زیشان گوں وتی پِت ءِ اکس ء ھمود ءَ بوتگ ءُ کُکار ءُ جاک ءَ بوتگ ، بلے زانتگے کہ روچے نا روچے من ھم ھمے دُژمن ءِ تھاریں کوٹی ءَ بندیگ کنگ بنت یا کہ ویرانگے ءَ منی تیر سُمبینتگیں لاش کپوک بیت ۔
بلے زیشان پُشت ءَ نکِنزِت توار چِست کُت ، زھرشانی کُت ، راستیں ھبر کُت بلے ھاموش نہ بوت ۔ ءُ مُدام وتی پجّار پہ یک بیگواھیں بلوچ ءِ کہ دہ سال اِنت بیگواہ اِنت ھماھی ءِ چُک ءِ نام ء کُت ، مُدام نویسِتے کہ من یک گُلامے آں ، وداریگ ات کہ باریں کد منی باریگ کیت ۔
ما دُرست زیشان بوت نہ کن ایں چیاکہ زیشان ءِ درد ما ندیستگ ،زیشان ءِ مات ءُ گوھارانی زِند گوں کُجام ازابی ءَ گوستگ ما پھمِت نہ کن ایں۔ یک لوگے ءِ بے سروک ءَ 10 سال چِتو زِند گوازینین ایت، اے درد ءَ ما زانت نہ کن ایں ۔ یک تِپلے کہ دُگنیا ءِ پیداک بیت تاں مزن بیت بس وتی پِس ءِ تھنا اکسانی توک ءَ گِند ایت ، ھمینچو زانت من ءَ پِتے بوتگ کہ منی دُگنیا ء آیگ ءَ پیسر پاکستان ءَ بیگواہ کُتگ ءُ گار اِنت ۔ یک ماتے کہ پیران سری ءَ داں سالانی سال وداریگ اِنت کد منی بچ آجو بیت من پہ بچکند مِراں رواں ءُ گوں ھمے ودار ءُ درداں دُنیا ءِ چے بیران بیت ءُ روت ۔
یکے زیشان ات کہ 10 سالانی ودار کنت باریں منی پِت کد آجو بیت ءُ من ءَ گِند ایت کہ منی چُک جوان بوتگ ، یکے زِند ءِ گوں ودار ءَ گوازینگ سکیں مزنیں دردے بلے زیشان ءَ وتی پِت ءِ شوھاز ءَ اینچو پند بُرِّ ات وتی پِت ءِ در گِپت نہ کُت بلے ملکموت ءَ زیشان در گِپت ، پاکستانی جلّاداں در گِپت رستراں درگِپت ھون واراں درگِپت کہ آ نِشتگ ءُ چارگ ءَ ات ما کے ءَ را بیگواہ بہ کن ایں ءُ وتی ھون واری ءِ ھوس ءَ بہ کُٹّیناں ۔
زیشان ھم پد ءَ چِست اِش کُت ءُ جت اِش ، زیشان پت ءِ ودار ءَ زِندگ ات ءُ پِت ءِ ودار ءَ ھم مرگ ءَ دیست ءُ شُت ۔ بلے ما زیشان پیمیں ورنایانی پِگر ءُ مکسد ءَ دیم ءَ بُرت کن ایں، ما اے زالمانی ھلاپ ءَ اوشتات کن ایں ، ما جنگ کُت کناں داں باندا دِگہ زھیرے 10 سال بیگواہ مہ بیت داں باندا دِگہ زیشانے ءِ جون ویرانگاں کپوک مہ بیت ۔
ھو زیشان تو راست گوشت تو گُلامے ئے ، گُلام زانت نہ کنت کدین بہ مِر ایت ءُ کدین بیگواہ بیت ، بس وداریگ اِنت وتی مرگ ءُ بیگواھی ءِ ، بلے بس اِنت یار اینچو ودار مردم ءَ زندگی ءَ نیل ایت ۔ مارا زانگ لوٹ ایت کہ دُشمن وتی زوراں جنت نوں وتی کُلیں تاکت ءُ زوراں مئے سر ءَ چکّاس ایت ، مُھکم بُوگ ءُ پادانی ما کنگ ءُ جُنزگ ءِ وھد ھمیش اِنت ، مارا نوں ودار کنگی نہ اِنت مارا نوں سینگ دیم ءَ دارگی اِنت مارا ھم زالِمیں دُژمن ءِ دیم دارگی اِنت ، مارا ھونواریں ءُ رستریں پاکستان ءِ دیم ءَ ھون وار ءُ رستر بُوگی اِنت ، وتی رکّینگ ءِ واستا مارا ھم بے رِھم بُوگی اِنت ۔
وھد ھمیش اِنت مرچی ما دُژمن ءِ بیم دل ءَ ایر کُت مارا زیشان ءِ ڈولیں ورنایانی ھون پھل نہ بیت ، مارا مرچی زیشان ءِ ڈول ءَ توار چِست کنگی اِنت ، دُژمن ءِ دیم ءَ اُشتگی اِنت ۔اگاں دیم ءَ دُشمن گوں تاکت ءَ اُشتاتگ مارا ھم گوں تاکت ءَ دیم ءَ کِنزگی اِنت ، داں باندا کسے مارا شِگان مہ جنت داں بُرزا نِشتگیں شھید وتی راج ءُ وتی داتگیں ھونانی سر ءَ پھر بہ بند ات کہ مئے راج پاد آھتگ، مئے راج ءِ دُژمنے پادانی چیر ءَ لگت کُتگ-
ھو چوناھیگا اے ھبر راستے کہ جنگ تباھی ءِ کار ایت پہ ھرکس ءَ پہ ھمُک مزن کسانیں بلے جنگ کہ اژدری بیت گڑا تباھی ءَ گوں سنگتی کنگی اِنت ، زیشان ھم ھمے ھبر کُت کہ من بس اِنساپ لوٹاں من وتی گاریں پِت ءَ لوٹاں ، زیشان ء تُپنگ کوپگ ءَ نہ ات ، بلے زیشان جنگ بوت ، زیشان پیمیں بازیں ورنا ھست انت کہ کسے ءَ را کلمے دستا بوتگ کسے ءَ پُٹبال ءِ گون بوتگ لیب ءَ بوتگ ، کسے بارڈرانی سر ءَ روزگار ءَ بوتگ ، بلے زالِماں کُشتگ چیا کہ زالِم بلوچ کنت ءُ کُش ایت گڑا مارا ھم بلوچ بیگی اِنت ءُ پاد آیگی اِنت ، داں دیمتِر ءَ زیشان ءِ پیمیں ورنا وتی جوانی ءَ دگ ءُ زھرشانی ءِ بدل ءَ وتی پِت ءُ ماتانی ساھگ آں بگوازین انت ۔ شھیدانی ھون مئے کوپگانی سر ءَ ایر انت مئے زِمّہ انت ، مئے کوپگانی سر ءَ بار انت داں ھما روچ ء کہ دُژمن داں مئے ڈیھ ء در نہ کپتگ ۔ نوں جُنزگی اِنت ، راج ءَ را نوں جِیڑگی اِنت ، نوں راہ گچین کنگی اِنت ، مروچی مُھکم بُوگ ءُ گھگیری کنگ ءِ مُز مارا باندا یک آجوئیں ڈیھے ءِ رنگ ءَ دست کپ ایت ۔باند مئیگ اِنت ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
کوھی خان
Previous article
اکسے ءِ کسہ – مھروان کمبر
Next article
کلات ءَ بند ساچی شرکت ءِ سر ءَ اُرش، مشنیری ماندارگ بیتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اکسے ءِ کسہ – مھروان کمبر
By
admin1
July 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اکسے ءِ کسہ
نبشتہ کار: مھروان کمبر
دی بلوچستان پوسٹ
برے برے لَھتیں اَنچیں ساھت، اَنچیں موسم ءُ اَنچیں اَکس تئی چمّانی نِوان ءَ کاینت گُمان بیت وھد اُوشتاتگ ءُ گیدی ءَ ساہ ءِ کشّگ شموشتگ۔ اے اَکس ھم اَنچیں اَکسے یک کسانکیں گوھارے، یک بے تواریں ادیرھے ءُ گُلاب ءِ تاکانی چیر ءَ اندیم بیتگیں لَھتیں اَنچیں درد اَنت کہ آیانی درشان کنگ ءَ لبز ھم نہ گواہ ایت۔ اے اکس تھنا موتکانی موسم ءَ شلینتگیں ارسے ءِ کسہ نہ اِنت، بلکیں گوستانک ءِ پیشانی ءَ مُشگ بیتگیں یک چیھالے، جُستے ءُ یک آزگیں ٹپے۔
اے اَکس تھنا یک ساھتے ءِ آدینک ءَ پیش دارگ ءَ نہ اِنت بلکیں یک اَھدے ءُ زمانگے ءِ موتکاں آرگ ءَ اِنت۔ یک کسانکیں گھارے وتی نمیران بوتگیں براتے ءِ ادیرہ ءِ سرون ءَ نشتگ آئی ءِ چمّانی شھکوراں ھار کُتگ ءُ دل ءَ اَنچیں ٹپ پیوست بیتگ کہ وھد آئی ءِ درمان کنگ ءَ شموشتگ۔ ھما برات ءَ کہ وتی گھارانی ھمرائی ءَ شھر، میتگ، چار راھ دمک ءُ پریس کلبانی دیم ءَ پہ وتی گار ءُ بیگواھیں پت ءِ شوھاز ءَ در پہ در بیتگ، مروچی ھاکانی چیر ءَ وش واب اِنت ءُ آئی ءِ ادیرہ ءِ شک ءَ نبشتہ اِنت “گُلام ءَ زندگی نسیب ءَ نیست۔”
اگاں زمین زادگے زمین ءِ پھازگ ءِ جنگ ءَ جنگ بیت گُڑا ھاک آئی ءَ وتی امبازاں زُور ایت ءُ وتی سینگ ءَ واپین ایت ءُ بے توار بیت۔ بلے ھما زمین زادگ ءِ گوھار آئی ءِ ادیرہ ءِ سرون ءَ نند ایت ءُ گلھانی گرنچ ءَ بوج ایت، آئی ءِ ارس زمین ءَ نہ کپ انت بلکیں ھاک آئی ءَ وتی تہ ءَ پیوست کنت ءُ گِھگیری ءِ نوکیں موسمے بندات کنت۔
اے ادیرہ گندلانی سر ءَ مُرتگیں مردے ءِ ادیرہ نہ اِنت۔ اے ھما بلوچ ورناھے ادیرہ اِنت کہ آئی ءِ چمّانی تہ ءَ گِھگیری ءِ واب چول جنگ ءَ اَت۔ گُلامی ءِ سیاہ ءُ تھاریں شپاں وتی نسیب نہ لیکگ ءَ اَت بلکیں ھمے تھاریں شپاں نوکیں رُژنے ءِ دیگ ءَ تچ ءُ تاک کنگ ءَ اَت۔ آ ورنا کوھانی تہ ءَ چیر بوتگیں وابے نہ اَت بلکیں آجوئی ءِ اوگاماں گوں زندگ بوتگیں گواچنے اَت۔ آئی ءِ توکل، گِھگیری ءُ آئی ءِ مھروانی ءَ آ ابدمانی ءِ سپر ءَ رھادگ کُتگ اَت۔ آ پروش وارتگیں دُژمن ءِ شل سریں تیرانی آماچ بوت، بلے وتی زمیر ءِ سودا ئِے نہ جت۔
اے کسانکیں جنکو، تھنا یک جنکوے ءِ اکس نہ اِنت، بلکیں ھزاراں بلوچ شیرزالیں مات، گوھار ءُ جنکانی اکس اِنت کہ ھر روچ وتی دوستگیں مردمانی جوناں چِست کن انت ءُ آیاں ھما زمین ءِ میار کن انت کہ آیانی ھُون ھما زمین ءِ سر ءَ شنگ ءُ تالان بوتگ۔
ادیرہ ءِ سر ءَ رِتکگیں گُلابانی تاک اے گپ ءِ گواھی ءَ دینت کہ اے راہ ءَ رَپتگیں نرمزار نہ مر اَنت بلکیں آ گُلزمین ءَ ازت ءِ تاج ءَ سر ءَ دینت ءُ وت ابدمان بنت۔ ھما جنکو کہ دُنیا ءِ مُچی ءَ چہ گستا وتی برات ءِ کبر ءِ سرون ءَ نشتگ ءُ گریوگ ءَ اِنت، اسل ءَ آ گریوگ ءَ نہ اِنت آ ھما زُلم ءُ زوراکی ءِ گواھی ءَ دیگ ءَ اِنت کہ کبزہ گیریں ریاست پاکستان ءَ آیانی سر ءَ مُشتگ۔ ھما گواچنیں راستی ءِ گواھی ءَ دیگ ءَ اِنت کہ آئی ءَ ھِچ زندان ءِ سانکل ءُ زمزیل داشت نہ کن انت۔
اے اَکس چیھال جنان ءُ گُشان اِنت کہ ” ما وتی براتانی لاشاں کبرانی میار اَلّم کن ایں بلے آیانی دیستگیں واباں کَل ءُ کسارت کُت نہ کن ایں۔
اے اَکس گوستانک ءِ چمّانی تہ ءَ چم پیشدار ایت ءُ ھمے جُست ءَ اَلم کنت کہ ” داں کد ما وتی براتاں بے موسم ءَ کبرانی میار کن ایں؟ داں کد اے زمین وتی بچّانی ھُوناں گوں سُھر بیت؟ کدی آ مھلبیں بام ودی بیت کہ مئے چم گمانی جاہ ءَ وشیانی ارساں بہ شلین انت؟
داں ھما وھد ءَ اے وڑیں ساھت مئے سر ءَ ساھیل ءُ ساچان بنت کہ گُلامی ءِ سیاہ ءُ تھاریں شپ ھست اِنت۔ اے شپ ھما وھد ءَ مھلبیں بامے ءَ بدل بیت کنت کہ مئے گِھگیری برجاہ بہ بیت۔ دانکہ ما آجو نہ بہ ایں لاڑکیں گھار برات ءِ کبرانی سر ءَ تُرونگلیں ارساں گوار اَنت۔ اے ارس مارا ھمے یاتاں پرین انت کہ آجوئی ءِ نیاد تھنا دیمھونی نہ اِنت بلکیں ھما ھمت ءُ توکل اِنت کہ مئے چمّانی راہ ءَ ارسانی دروشم ءَ شلان بیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھروان کمبر
Previous article
بلوچ لبریشن آرمی ءِ اُرشانی تہ ءَ گیشی – انفوگرافکس رپورٹ
Next article
باریں منی باریگ کدی کیت ؟- کوھی خان
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بی ایس سی ءِ کِرد – مھراج بلوچ
By
admin1
July 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بی ایس سی ءِ کِرد
نبشتہ کار: مھراج بلوچ
دی بلوچستان پوسٹ
اگاں بچار ئے پہ بلوچ راج ءَ ھمک روچ سیاھیں ءُ تھاریں روچے بستار ءَ زانگ بیت چے ءَ کہ گُلامیں راج ءِ زِند وت وتی تہ ءَ تھاری ءِ نام اِنت گلام ءِ زندمان زندے نہ اِنت ھمے وڑ ءَ ھمک روچ ڈیھ ءِ لوگاں آس روک اِنت کماش، ورنا، نودربر زھگ ءُ زالبول زورانسری آوارجنگ بنت لٹ ءُ کٹ کنگ بنت گار ءُ بیگواہ کنگ بنت، شھید کنگ بنت آیانی ژانگولیں لاش دور دیگ بنت بلوچستان ءِ ھمک دمگ ءُ چوشیں لوگے پشت نہ کپتگ کہ پاکستان ءِ زوراکیانی آماچ نہ اِنت ءُ اے لڑ یکشل ھمے داب ءَ برجاہ اِنت۔
اِے ھبر پدر بیت کہ اُستان ءِ دائم ءَ ھمے جھد بیتگ کہ آ بلوچ نودربراں چہ وانگ، زانگ، سنجی ءُ پگری پڑ ءَ دور بدار اِیت بلے مئے وتی راجی نودربراں زانگ ءُ سرپد بوگی اِنت ھما نودربر کہ آ مروچی جتا جتائیں دانشگاہ ءُ ادارگاں وانگ ءَ اَنت ھمایاں سما بوگی اِنت کہ گُلامی ءِ زند ءِ سانکلاں ایوک ھمے یکیں شے پروش دات کنت آ وانگ ءُ زانگ اَنت وھدے مئے وانوکیں تبکہ نودربر چہ راجی گلامی ءَ بے سُد ءُ بے سما بہ بیت ءُ وانگ ءِ گِستائی ءَ ھچ بستار ءُ ارزشت مہ دے اَنت گڑا سرپد بہ بنت کہ اے گُلامیں پند پہ مدامی زوراکیانی دپتراں نبیسگ بیتگ۔
بلوچ راجی جنز ءَ ھزاراں اَنچیں ورنا ودی کتگ کہ آیاں وتی پکر ءُ لیکہ ءِ باوست ءَ وتی چاگرد ءَ راجکاری سکین داتگ ءُ دژمن ءِ سازتگیں پندل بے سوب کتگ اَنت۔ اگاں ما بچاریں داں ما گند ایں کہ بلوچ نودربر گل (بی ایس سی اسلام آباد) بلوچ راجی زرمبشت ءِ تہ ءَ مزنیں کردے ھست۔ اے گوستاگیں ءِ سنگتانی داتگیں کُربانی اَنت کہ مروچی ( بی ایس سی اسلام آباد) ءِ گَل ءَ یک بلاھیں مُدتے بیت کہ شَرّیں رنگے ءَ دیم پہ وتی منزل ءَ جُنزان اَنت، بی ایس سی اسلام آباد ءِ جوڑشتی ءَ بگر داں ھستیں وھد ءَ بلوچ راجی جُنز ءِ تہ ءَ نودربر جوانیں کردے پیلو کنگ ءَ اَنت۔
من انچو سرپد باں کہ اسلام آباد ءِ ڈولیں جاگہ ءَ بی ایس سی ءِ دروشم ءِ ادارگے جوڑ بوگ پہ بلوچ راج ءَ یک زیبائیں سوگاتے ءَ کم نہ اِنت، چے ءَکہ بی ایس سی یک انچیں گلے کہ آاسلام آباد ءِ جتائیں وانگجاھانی تہ ءَ بلوچ ءِ توار جوڑ اِنت بلکیں تھنا اسلام آباد ناں بلوچستان ءِ اے دگہ جاگھاں ھم نودربرانی توار اِنت، بی ایس سی یک گلے نہ اِنت آیک راجی جُنزے اگاں بچاریں وھدے چہ بلوچستان ءَ نودربرے پہ وانگ ءُ زانگ اد ءَ کیت ءُ اسلام آباد ءَ سر بیت گڑا بی ایس سی ناں تھنا اے نودربر ءَ ادارگ ءِ جیڑھانی سر ءَ سرپدی دنت بلکیں آئی ءَ وتی پجار، دود ءُ ربیدگ ءِ رکینگ ءَ ھوار بلوچستان ءِ راجدپتر ءُ زمین ءِ بارو ءَ سرپدی ودی کنگ ءِ جھد ءَ کنت اِنت، اے جھد ءَ گَل جوانیں رنگے ءَ سوبمند ھم بیتگ اگاں بچار ئے زوراکیں اُستان بھ نہ لوٹ اِیت کہ بلوچ راج ءِ تہ ءَ سرپدی ودی بہ بیت پمیشکا آئی ءَ گیش ءَ چہ گیش جھد کتگ کہ بلوچ راج ءَ وتی بنداتی رژنائی ءَ زبھر بہ کنت بلے بی ایس سی ءَ مئے ورنا ءُ نودربر اے باور ءَ کناھینتگ اَنت کہ کتاب دوست ءِ ورنا ءُ وانوکیں نودربر وتی راجی ذمہ واریاں سرپد بِیت ءُ وتی راجی ذمہ واریاں پیلو کنگ ءِ جھد ءَ بہ کنت۔
بی ایس سی اسلام آباد ءَ بلوچ نودربرانی تہ ءَ سرداری، نوابی، مکرانی، رکشانی ءُ سلیمانی پرک ءُ درک ھلاس کنگ ءُ اے دگہ چاگردی سلکاریاں چہ رکینگ ءِ ھاتر ءَ بلوچ ورنا کتاب ءُ ند دست ءَ داتگ، وانگ ءُ وانینگ ءِ درس دیگ ءِ جھد ءَ اِنت ھمے جیڑہ زوراک ءِ دیم ءَ یک مزنیں ڈانک ھمے ھاتر ءَ زوراکیں اُستان ءَ وتی بے بُنیں پندلانی سازگ ءَ مھتل نہ بیت آ مدام جھد کنت کہ آ بلوچ نودربراں چہ وانگ ءَ دور بے دار اِیت زوراک سرپد اِنت کہ وانندھیں نودربر وتی ھک ءِ پچ گرگ ءَ زانت مروچی ھم بلوچستان ءَ کتاب بندیگ اَنت کلم بندیگ اَنت وانگ ءُ زانگ ءِ سر ءَ بندش ھست، نودربر زورانسری آوارجنگ ءُ شھید کنگ بوگ ءَ اَنت انگت ءَ زوراکیانی درچ یکشل ءَ برجاہ اِنت انچوش کہ زاکر جان، زاھد، شبیر جان ءُ اے دگہ ھزارانی کساس ءَ بلوچ راجی ورنا زوراک ءِ زندان ءَ بندیگ اِنت ھمے رنگ ءَ رضا جھانگیر، اللہ داد ءُ کمبر چاکر ءِ ڈولیں سدانی کساس ءَ شھید کنگ بیتگ ءُ ژانگولیں لاش ویرانے ءَ دور دیگ بیتگ۔ آئی ءِ لوٹ ھمیش اِنت کہ بلوچ نودربر ءُ لس مھلوک ترس ءُ بیم ءِ آماچ ءَ بہ کنت دانکہ آ وتی ھک ءُ وتی راجی آجوئی ءِ ھاتر ءَ بے توار ءُ ھاموش بہ بیت بلے انگت بلوچ نودربر دیم ءَ جنزان اِنت پہ وتی آیوکیں باندات ءِ ھاتر ءَ راجی مکسد ءِ ھاتر ءَ جھد کنوکیں مردم اے ھبر ءَ شر سرپد اِنت کہ زلم ءِ دیم ءَ توار چست کنگ ءُ گھگیری کنگ ءِ آسر زندان ءُ مرگ اِنت بلے راجی آجوئی لوٹوکیں جھدکارے اے ھبر ءَ ھچ کمار نہ کنت بلکیں زند ءُ مرگ ءَ پہ وشیں دلے امبازاں زیر اِیت۔
انچوش کہ سلمان ھمل گُش اِیت “چوں مہ بیت کہ نودربر ھاموش بہ بنت وت ءَ وھد ءِ مُجاں گار ءُ بیگواہ بہ کن اَنت ءُ چماں بند بکن اَنت کہ من گندگ ءَ نیاں یا کہ منی باریگ نئیت” مروچی ھم وھد اِنت بلوچ نودربر بہ جیڑ اَنت اے جاوراں بہ مار اَنت کہ مارا اے درگت ءَ چی کنگی اِنت، راج ءِ نودربر کہ وھدے چہ راجکاری ءَ دور بہ بیت گڑا آ ھچ کت نہ کن اَنت مروچی بلوچ نودربراں راجکاری تلو سر ءَ وتی گام ایر کنگ لوٹ اِیت ءُ دیم ءَ جُنزگ لوٹ اِیت دانکہ آ وتی راج ءِ ھاتر ءَ ھکمیں کلات ءُ زوراک ءِ پندلانی پسو ءَ جوانیں رنگے ءَ دات بہ کنت۔
بازیں نودربرانی اُمیت گوں بی ایس سی ءَ بندوک اَنت بلے برے برے درد بیت کہ باز بر ءَ مئے لھتیں نودربر دژمن ءِ هلاپ ءَ اینچو پندل نہ ساز اَنت اینچو کہ یک ءُ دومی ءِ بگیری ءَ سازگ ءَ دز گٹ اَنت یک ءُ دومی ءِ ھلاس کنگ ءَ پہ میلانک اَنت، کسان کسانیں جیڑاھانی سر ءَ وت ما وت اڈانک اَنت اے ھبر ءَ سرپد نہ اَنت کہ مئے بنوکی جیڑہ چے اِنت پرچا کہ ما دژمن ءَ چہ گیش وت ماں وت گُٹ گیر ایں اگاں بچار اِت ھمے وت ماں وتی اڑ ءُ کُڈْانی سوَب ءَ باز بر ءَ گَل پروشت ءُ پروش ءِ آماچ بوتگ اَنت ءُ کار ھما جاہ ءَ اوشت ءِ آماچ بیتگ اَنت۔
بلے اے مئے وشبھتی اِنت کہ بی ایس سی ڈولیں گَلے ءَ جھد کتگ اے جیڑہ گیش ءُ گیوار کتگ وتی مُھکم کنگ ءِ جُھد کتگ بی ایس سی ءَ بلوچستان ءِ جتا جتائیں شھر ءُ دَمگ ءِ نودربر ھوار اِنت ءُ ھرچ نودربر کہ آ بی ایس سی گل ءِ باسک اِنت بائد اِنت وتی زاتی جیڑہ ءَ یک کش ءَ بکن اَنت ءُ بیا اَنت دست ماں دست بہ بنت، اے کاروان ءَ دیم ءَ بہ بر اَنت ءُ بی ایس سی گیش ءَ چہ گیش مُھکم بکن اَنت ءُ آیوکیں وهد ءَ دُرستیں جیڑھاں گیش ءُ گیوار بکن اَنت یک شریں آیوکیں گامگیجے جوڑ بکن اَنت داں کہ آ گامگیج بلوچ راجی جنز ءِ گِھتری ءِ ھاتر ءَ اڈ دیگ بہ بیت داں کہ دُژمن ءِ ھمک پندل بے سوب بہ بیت ءُ بلوچ راجی مول ءُ مراد سوبمند بہ بیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھراج بلوچ
Previous article
کولواہ ءُ گورکوپ ءَ جتاجتائیں اُرشاں چار پاکستانی پوج ءِ کارندہ کُشتگ ءُ بازین ئِے ٹپی کتگ اَنت، بی ایل ایف
Next article
بلوچ لبریشن آرمی ءِ اُرشانی تہ ءَ گیشی – انفوگرافکس رپورٹ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اھد سازیں ماما قاضی – کوھسار کندیل
By
admin1
July 2, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اھد سازیں ماما قاضی
نبشتہ کار: کوھسار کندیل
دی بلوچستان پوسٹ
ما جنگے کنگ ءَ ایں، دژمن مارا پشت نہ گیج یت ءُ ما دژمن ءَ رھشون ءِ شرتریں سپتاں چہ یکے ھمیش اِنت کہ آ وتی زانت، سرپدی ءُ پلسپہ ءَ گوں دگہ رھشوناں ودی بہ کنت۔ یک رھشونے پہ آیوکیں وھد ءَ راجی جُنز ، گَل ءُ پارٹی ءَ پہ ھم رھشونیں ءُ سرپدی ئیں سر ودی کنت. آ رھشونی ءِ سرجمیں رپکاں بلدیں ءُ سوھوئیں مردمے بِہ بیت ءُ پہ جھد ءَ مُدام یکشل ءَ وتی جھد ءَ برجم داران ءَ وتی جُھد ءَ برجم دار اِیت ءُ دیم پہ جُنز ءِ دیمروی ءَ گام جنان کنت۔
شریں سرانی روگ پہ جنز، راج ءُ گَل ءَ تاوان اِنت بلے آشوبی گَل ءِ مستریں شری ھمیش اِنت کہ دگہ رھشون ودی کنت ءُ جھد جُنز اِیت۔ اِے راستی یے کہ لائکیں سرانی روگ ءَ پد ھما ھالی ئیں جاہ کہ ھُورک بیت آ گِرگ نہ بیت بلے پارٹیانی تہ ءَ اینچو بُود مان بیت کہ پہ گَل ءَ آیوکیں وھد ءَ کیڈر جوڑ بہ کن اَنت ءُ ھمے کیڈر آیوکیں وھد ءَ لیڈرشپ ءِ جاہ ءَ بہ گر اَنت۔ ھمے تنزیمی سوچ اجتمائی پکر ءُ زانت ءِ گارنٹی ءَ دنت کہ جھد کسے ءِ میراس نہ اِنت بلکیں راج جھدکارانی دیمونیانی برورد اِنت۔ ھمے داب ءَ وھدے بلوچ جُھد ءِ سلاھبندیں رھشون جنرل اسلم بلوچ شھید کنگ بیت گڑا آئی ءِ شھیدی ءَ چہ ھورکیں جاھے ودی بیت ءُ آ جاہ ءِ پُر کنگ ءَ پہ اسلم وڑیں لائکیں ءُ جنگی رپکانی زبریں انسان ءُ رھشونے پکار بیت کہ گَل ءِ تھی ءُ دری دوئیں جیڑھانی دیم ءَ اوشتات بہ کنت ءُ پیسلہ سازی ءِ ھک ءَ کارمرز کُت بہ کنت۔ اِے گرانیں ساھتاں کہ قاضی وڑیں ھاموشیں سپاپی؛ مدام جھدکار بُوتگ اَنت گَل ءِ سرجمیں زمہ واریاں وتی کوپگاں زُور اَنت۔ ءُ استاد ءِ شھادت ءَ رند گَل ءَ ھما ڈسپلن ءُ زانت ءَ گوں مھکم دار اِیت ءُ سنگتاں چنت ءُ نز کار اِیت۔ اِے سپت سک کم مردم ءِ تہ ءَ بیت کہ ابید ء لیڈری ءِ شوک ءُ شوشہ ءَ مردم چہ پیم ءَ گوں آجزی ءَ تھنا جُنز ءِ سپاھی بنت ءُ وتی راجی زمہ واریاں پیلو کن اَنت۔ قاضی ھمے آجزی ءِ پلسپہ ءِ راستیں اکس اِنت کہ وتی کرد ءُ کاراں گوں وت ءَ پشت گیج اِیت، ناں میڈیا ءِ مردم کسے ھم نہ زانت کہ قاضی وڑیں بودناکیں سر بلوچ ءِ رھشونی ءَ گوں تمردی، اوپار ءُ سگ ءَ کنگ ءَ اِنت۔ جُھد ءَ وھدے کسے ھوار بیت تہ آئی ءِ جند ءُ زند دوئیں مائنس بنت؛ آ مچانک ءِ جھگیر بیت ءُ گوں مچانک ءَ ساہ زور اِیت۔
ءُ قاضی ءِ سرجمیں کٹم چہ وتی لوگ ءُ جاھاں در کنگ بیت۔ برات ءُ پِت شھید کنگ بنت۔ ءُ سرجمیں کٹم یک مچانکی اندوھے ءِ آماچ کنگ بیت، یک آسودگیں زندے ءِ واھند بنت، بلے ریاست پہ آئی ءِ کٹم ءَ ھچ وڑیں راہ پشت نہ گیج اِیت. ھمد ءَ چہ زانگ بیت کہ رھشون ءِ تہ ءَ کربانی ءِ جزبگ ءُ مارشت بیت۔ ھونی رشتہ مردم ءَ لاچار کن اَنت بلے بلوچ جھد ءِ ھر تک ءِ رھشوناں وتی ھمک چیز پہ راج ءَ نَدْر کُتگ۔ اے ھونیگیں ساھتاں کہ ساہ کشگ نہ بیت قاضی سنگر ءَ دار اِیت ءُ روچ پہ روچ بلوچ جُنز ءَ سائنسی بنیات ءَ دیم ءَ برگ ءِ جھد ءَ کنت۔ ھمک تک ءِ مردماں چنت ءُ نز کار اِیت ءُ روچ پہ روچ نوکیں پالیسی ءُ پروگرام آرگ ءِ جھد ءَ کنت دانکہ بلوچ جُنز آیوکیں وھد ءِ لوٹانی رد ءَ بہ جُنز اِیت؛ ھمے مٹی ءِ سوچ نوکیں وھدے ءِ مانزمان اِنت۔ ءُ ھمے قاضی گونگیں رھشونیں سرانی جھد ءِ برورد بُوتگ کہ بلوچ جُنز چہ روایتی پکر ءَ در اَتکگ ءُ ماڈرن جنگی ترزکارانی ھساب ءَ جُنزگ ءَ اِنت۔
قاضی ھما کرداں چہ یکے اَت ءُ ھست اِنت داں بلوچ ءِ نام جھان ءَ زندگ اِنت۔ چندے سِپت سک کم مردم ءِ تہ ءَ بیت؛ چو کہ گمنامی ءَ گوں کار کنگ، رازداری ءُ انچوش چیر بوگ کہ کسے ءِ گَت ءُ گُمان ءَ مہ بیت کہ اِے وڑیں انسانے ھست۔ ھمے داب ءَ گوریلا ءِ سپت آئی ءِ گمنامی اِنت، آ چینچو پدر بیت ھمینچو گیشتر تاوان وارت ءُ وتی تاسیر ءَ باھین اِیت۔ گمنامی آئی ءَ گیش زندگ دار اِیت ءُ وت گلائی ءِ وڑیں ھوپے ءَ چہ رکین اِیت۔ اِے سپت قاضی ءِ تہ ءَ ھمینچو گوناپ اِتگ کہ آئی ءِ امل ءُ کرد وت اِے شاھدی ءَ دینت کہ کرد، سنگینی ءُ جھد نامداری ءِ وازمندگ نہ اَنت۔
دژمن پہ آئی ءِ پروش دیگ ءَ ھر وڑیں رپک ءُ چال کامرز کنت بلے آشوبی پگر ءِ واھندیں سرمچار دژمن ءِ ھمک چال ءَ چہ آژنا اَنت۔ ءُ پد کنزگ، دست بُرز کنگ ءُ نزور بوگ یک جنگولے ءَ نہ براہ اِیت۔ گَل وھدے یکیں وھد ءَ تھی ءُ دری جیڑھانی آماچ بیت، قاضی ءِ وڑیں رھشون گَل ءَ دوبر سازگ ءِ جھد ءَ کنت۔ ھسپتال ءِ بیڈ ءِ سر ءَ ھم وتی راجی ءُ تنزیمی زمہ واریاں چہ شموشکار نہ اِنت ءُ وتی بودناکی ءُ لائکی ءَ ھمود ءَ ھم کارمرزگ ءَ اِنت۔ آ جسمانی رد ءَ دیر اِنت کہ نزور، لاگر ءُ بے جان بُوتگ بلے ذھنی پھتگی یے ءِ برجاہ بُوتگ۔ ھچ چیز آئی ءِ کارانی دیم ءَ رکاوٹ نہ بُوتگ ۔ ءُ وتی زمہ واریاں پیلَو کنان بُوتگ۔
آ گل ءَ مُدام نوکیں پالیسی ءُ پروگرام دیگ ءَ پہ جُھد ءَ اَت ءُ ھمک چست ءُ ایر ءَ چہ آشنائیں مردمے اَت۔ بے انان نہ اَت ءُ نوکیں وھد ءِ لوٹانی رد ءَ گل ءَ دیمروی دیان اَت. سک مردم ءِ تہ ءَ اِے بودناکی مان بیت کہ آ دومی سنگت ءُ ھمراھاں ھم گوں وت بہ جنزین اِیت ءُ رھشونی ءِ جاہ ءَ سر بہ کنت بلے قاضی سوبمند بُوتگ ءُ ھمک سنگت ءَ ھمائی ءَ لائکانی ھساب ءَ کار گِپتگ اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
کوھسار کندیل
Previous article
کیچ ءَ بلوچ ڈرائیور ءُ مزدورانی نندانک سر ءَ ریاستی زوراکی ءُ دزگیری ءُ لَٹ ءُ کُٹ ریاستی ناشرکاری ءِ تچکی ءَ پدر کنت
Next article
کیچ: سرکاری پلامرزی ءَ ھستیں ٹولی ءِ تیرگواری ءَ ورنایے بیران
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
شھید منور ءِ اُمر کسان اَت پِگر ءَ مُھکم اَت-کامریڈ گُرو
By
admin1
July 1, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
شھید منور ءِ اُمر کسان اَت پِگر ءَ مُھکم اَت
نبشتہ کار: کامریڈ گُرو
دی بلوچستان پوسٹ
انچش کہ دُنیا ءِ سرجمیں گُلامیں راجانی گُوستانک ءَ پٹ ءُ پول کنگ ءَ پد گندگ ءَ کیت کہ ھرچ ھما آجوئیں راج کہ مرچی دُگنیا ءِ نکشہ ءِ توک ءَ مان اَنت آیانی مستریں سِلاہ کُربانی بیتگ کہ آیاں پہ وتی زمین ءُ ڈگار ءِ آجوئی ءُ آئی ءِ پھازگ وتی زند ءِ مکسد جوڑ کُتگ۔ھمے وتی زند ءِ مکسد جوڑ کنگ ءَ چہ پد مرچی آیانی زندگی ھما لزتاں گوں لیب ءَ اِنت کہ اود ءَ بنی آدم ءِ راستیں زندگی زانگ بیت۔
دگنیا ءِ مستریں راستیاں چہ یک راستی ءِ ھمیش اِنت کہ ھچ چُشیں چیزے نیست کہ آ ابید کربانی ءَ مردم ءَ رس اِت بکنت بگندے ھرچیز کہ آ تئی لوٹاں سرجم کنت گُڑا آ الّم ءَ یک جُھدے لُوٹ اِیت۔
بلوچستان ءِ مستریں راستی ھمیش اِنت کہ مرچی چہ ھاکمانی دست ءَ لگتمال اِنت آئی ءِ مال ءُ مڈی دُزگ ءُ برگ بیگ ءَ اِنت، آئی ءِ سر ءَ پہ زور ھاکمی کنگ بیگ اِنت، آئی ءِ راستیں واھُند کُشگ ءُ آیانی ژانگولیں لاش دور دیگ بیگ ءَ اَنت یاکہ تھاریں کوٹیانی آماچ کنگ بیگ ءَ اَنت۔
ھما مھلوک کہ آیاں وتی سرجمیں زند ءِ واب پہ وتی زمین ءِ لگتمالی ءَ در کتگ، آئی ءِ مڈیانی رکینگ ءُ راستیں واھُنداں سر کنگ، راستیں واھُندانی زند ءِ رکینگ ءُ آیاں وشیں بانداتے دیگ ءِ واستا ندر کُتگ اَنت ءُ ھچ وڑیں زُلم ءُ زوراکیاں پُشت کِنز نہ بیگ ءَ اَنت گُڑا پرایانی پُشت کینزینگ ءِ ھاتر ءَ پاکستان ءِ پوج ءُ آئی ءِ داشتگیں چانوگراں جُتا جُتائیں وڑ ءُ پیم کارمرز کُتگ کہ ما ایشاں نزور جوڑ بکنیں۔
انچش کہ آیانی لوگ ءِ مردمانی گار بیگواہ کنگ، آیانی لاشانی دور دیگ، بیھار دیگ، ھروچ بُنجلاں آرگ ءُ جُتائیں ٹارچر کنگ، مات ءُ گھارانی ازّت دست جنگ ءَ ھوار زھنی نزور کنگ ءَ ھر وڑ ءُ پیم کارمرز کُتگ اَنت۔
شھید منور بیگ ارپ میرک جان چہ ھمے کُٹماں رُستگ ءُ مزن بیتگیں ورناھے اَت کہ آئی ءَ چہ بندات ءَ بِگر داں وتی گڈی ساھتاں پاکستان ءُ آئی ءِ چانوگرانی زُلم زوراکیانی آماچ بیتگ۔ آئی ءِ کُٹم ءِ توک ءَ آئی ءِ کماش، برات، ناکوزتک، زامات، تروزتک ءُ دگہ ھاندان ءِ گیشیں مھلوک یکیں وھداں دژمن ءَ ٹارچر سلانی توک ءَ بندیگ بیتگ ءُ آئی ءِ ازیتاں برداشت کنگ ءَ بیتگ اَنت۔ لوگ ءِ مردماں ابید آ وت ھم ھروچ دژمن ءِ دست ءَ زوراکی ءِ آماچ کنگ بیتگ اَت، برے راہ ءَ بے سبب ءَ دارگ ءُ ازیت کنگ، برے وتسر ءَ بُنجل ءَ لوٹائینگ ءُ گوانکو ءِ لمبرانی چارگ ھم بیتگ اِت اَنت۔
ھمے جاورانی نیام ءَ دژمن ءِ ھروچ لوگ ءَ آیگ ءُ آئی ءِ دیم ءَ مات گھاراں جُتائیں بیھار دیگ ءُ ھما ھرابیں لبزانی کارمرز کنگ کہ مرچی پاکستان پہ ھرچ بلوچ ءَ کارمرز کنگ ءَ اِنت وتی کسانی ءِ اُمر ءَ دژمن ءَ بازیں اذیت کنگ ءَ چہ وانگجاہ ءَ ونت نہ کت، آئی ءِ کسانی ءِ لیب ءِ روچ پرائی ءَ دو دیوال ءِ نیام ءِ تنکیں دمکے جوڑ بیتگ اَت کہ ھچ نیمگ ءَ روگ ءُ گندگ بیگ ءِ گُنجائش نیست اَت۔ ھمے زوراکیانی آماچیں وھدانی تہ ءَ شھید منور گوں وتی کسانیں اُمر ءَ یک مزنیں جیڑگی ھیال ءَ شُتگ اَت۔
ھما چاگرد کہ اود ءَ ریاست ءَ شھید منور کُٹم یک مسالے جوڑ کُتگ اَت کہ ھرکس بلوچستان ءِ آجوئی ءِ واب ءَ گند اِیت داں آئی ءِ کُٹم ھمے وڑ ءَ ٹارچر کنگ بیت پمیشکا ریاست ءَ وتی زُلم پرایاں گیش کُت اَنت کہ کسے اگاں کوھاں درکپتگ گُڑا نوں اِد ءَ چہ دگہ ورنا آیانی لیکہ ءَ گوں بندوک مہ بنت پمیشکا مھلوک یک تُرسے ءِ آماچ کُتگ اَت۔
شھید منور اُمر ءَ کسان اَت بلے چہ آشوبی کُٹمی ءَ رُستگ ءُ پاد اتکگ اَت پمیشکا آئی ءَ وتی کسانیں بالاد ءَ گوں مزنیں پیسلھے جیڑتگ اَت۔
پدائی نوید اُرپ ءاسلم کہ شھید منور ءِ تروزتک اَت آئی ءَ پدائی کنگ ءَ پد آئی ءَ دژمن ءِ اے کتگیں زُلم ءُ لگتمالی شر ماراِتگ اَت ءُ ھما پیسلہ وتی زندگی ءِ جوڑ ئِے کُت ءُ کوھاں سر کپت۔کہ پرائی ءِ ھاتر ءَ مرچی ھزاراں ورنا وتی ساھانی کُربان کنگ ءَ اوشتاتگ اَنت۔
چہ زُلم ءَ رُستگ ءُ چم ء وت دیستگیں شھید منور یک تمردیں ورنایے اَت آئی ءَ کسانیں وھدے ءِ توک ءَ وتارا تنزیمی ءُ باوری مھلوک ءِ رم ءَ ھوار کُت ھر ھما زمہ داری وتی کوپگاں زُرت اَنت کہ پدائی نوید ءُ آ دگہ ورنایاں پرایاں ایر کُتگ اِت اَنت۔
شھید منور ءِ بابت ءَ من سنگتاں جُست گپتگ اَت کہ چون اِنت کُلیں سنگتاں ھمے پسہ داتگ اَت کہ تراشتگ ءُ برابر کُتگیں ورنا یے ھستیں بس املی میدان لوٹ اِتتگ مرچی وتارا ءَ ھمے راہ ءَ سرجمیں زمین ءَ پھاز ءِ جوڑ کُتگ ئِے۔
ھمے زُلمانی آماچ بیتگیں منور مرچی زُلم ءِ ھلاپ ءَ شپ روچ جُھد کنگ ءَ اَت، دژمن ءِ بیھار داتگیں لبز ءُ کاراں گوں وتی تُوپک ءِ تیراں جواب داتگ اَت، دژمن ءَ باور کنائینگ ءَ اَت کہ تئی زُلم دگہ نویدے جوڑ کنت، تئی زوراکی مارا گیشتر منزم کنت، تئی لٹ ءُ اذیت مارا گیشتر آجوئی ءِ بستار ءَ سرپد کن اَنت۔
وتی کوم ءِ سر ءَ بیوکیں زُلم ءُ زوراکی ءَ پہ ھاموشی ناں، بلکیں پہ جوانمردی دیم ءَ شھید منور شپ ءُ روچ نہ اوشتوکیں کشکاں پند جنگ ءَ اَت کہ اناگہ ءَ آئی ءِ دیم ءَ ھما لگوریں دژمن کپت کہ گوستگیں وھداں زھگ ءُ زالبولانی دیم ءَ وتی تاگت ئِے پیشداشتگ اَت۔ اناگتیں دیم پہ دیم بوگ ءَ پد یک مزنیں جنگے بندات بیت کہ اود ءَ بنداتی وھد ءَ شھید منور تیر وارت ءُ ٹپی بیت بلے جنگ ءَ دار اِیت ءُ وتی ھمراھانی رکینگ ءَ سوبمند بیت۔
دراجکشیں جنگ ءَ آئی ءِ توپک ءَ دراتکگیں ھرچ تیر دژمن ءَ کلوہ دیگ ءَ اَت کہ من تئی زُلم ءُ زوراکیانی جواب شوھاز کُتگ، من آجوئی ءِ لزّت ھما کساس ءَ مار اِتگ کہ ساہ کربان کنگ ھم کم اِنت، مات ءُ گھارانی دیمپان مئے سر اَنت کہ کربان بیگ ءَ چک پد نہ بنت ءُ تئی دیم ءَ لگور بیگ مئے گُڈی تیر اِنت کہ ما وتی گُٹ ءَ وت ایر ئِے دے این ءُ آئی ءِ گڈی تیر آئی ءِ زند ءِ گُڈی تیر ءُ نوکیں پلسپھے بندات بیت۔
منور من ترا ھال دیگ لوٹاں کہ تئی شھیدی ءَ پد دژمن پنچ کلاک ءَ گیش تئی لاش ءِ کر ءَ آیگ ءَ ھم لرز اِتگ، وھدے کہ تئی نزیک ءَ اتکگ اَنت دانکہ تئی گڈی تیر دیستگ ءُ وتی کُتگیں زلم ھم چار اِتگ اَنت کہ اینچو زوراکی ءَ پد ھم بلوچ ءِ زھگ پہ وتی زمین ءَ ھر وھد ءَ جاڈیگ اِنت گڑا پہ مزنیں کینگی ءَ گوں تئی کُنٹ ءِ بے ھُرمتی کُتگ ئِے۔ ھمے اپسوز بیتگ اِش کہ تو پہ آیوکیں ورنایاں ھمے کُلوہ ایر کُتگ دژمن ءِ دیم ءَ سر جھل کنگ ءِ بزانت مِرگ اِنت ءُ مزاھمت کنگ ءِ بزانت زندگ بوگ اِنت کہ ایشانی واستا اُمر درکار نہ اِنت بلکیں مُھریں لیکھے درکار اِنت۔
تئی لیکہ ءِ پدا تئی مات ءُ گھاراں پہ تو ارس نہ ریتکگ ءُ ناکہ پژنیگ بیتگ اَنت تئی کُنٹ پہ سالونکی مانش ءَ برگ بیتگ، دُراھیں بلوچستان ءَ پہ تئی سالونکی ءِ روچاں پھر بستگ کُلیں برات ءُ ھمبلانی لُنٹانی سر ءَ بچکند بیتگ کہ تو پرایاں مزنیں تاگتے کشک کُتگ ءُ در کپتگ ئے۔ کماش ءَ پہ شانے ترا کوپگ ءَ زُرتگ، تئی ھم گنگلاں تئی لیکہ وتی زند ءِ بھر جوڑ کُتگ ءُ جنزان اَنت، تئی زُلم ءِ آماچی ئیں روچانی گُڈی سیمسر ءَ سر بیتگ،تو مارا گیشتر مُھکمتر کُتگ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
کامریڈ گُرو
Previous article
روکپتی بلوچستان: ھاش ءَ ایرانی لشکر ءَ بیڑ برتگ ءُ تیرگواری کتگ 4 زالبول زدگ
Next article
زیشان زھیر ءِ کوش – ٹی بی پی شونگال
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
مجگی گلامی پہ زالم ءَ موھے- شَکّل بلوچ
By
admin1
July 1, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
مجگی گلامی پہ زالم ءَ موھے
نبشتہ کار :شَکّل بلوچ
دی بلوچستان پوسٹ
مجگی گلامی ءِ بازیں چیدگ ءُ نشان بنت ءُ پہ ھمے چیدگانی پُشدر ءَ زالم وتی زُلم ءُ زوراکیاں گیش کنت۔ ما بہ زان اِیں کہ آ کجام مجگی گلامی ءِ چیدگ اَنت کہ زالم گوں مزلوم ءَ وتی پادانی چیر ءَ لگتمال کنت۔
مجگی گلامی ءِ اولی نشان ءُ نادراھی بے زانگی اِنت، بے پوھی اِنت وھدے یک گلامے اے سرپد مہ بیت کہ ملک چی یے، راج ءُ زمینی راجدپتر چی یے، راج ءِ راجی زبان، دود ءُ دودمان چی انت آ نہ زانت گڑا زوت گوں وتی بے وسی ءَ دری زوراوریں زالم ءِ دست ءَ رَد کپ اِیت ءُ آئی ءِ رد دیگ ءَ پد گوں آئی ءَ ءُ آئی ءِ مال ءُ زمین ءِ سر ءَ پہ زور کبزہ کنگ ءَ وتی جوڑ کُتگیں، وتگڑیں کانود ءِ پُشدر ءَ، اَنچُش کہ پہ سِٹلمنٹ ءِ نام ءِ سر ءَ گلام ءِ زمین ءَ وتی نام ءَ کنت ءُ آئی ءَ چہ وتی جند ءِ زمین ءَ بے وارس کَنت ءُ گَلّین اِیت۔ اے مجگی گلامی ءِ اولی نشان ءُ چیدگ اِنت کہ زالم بے وسیں گلام ءِ مال ءُ مڈیانی لُٹ ءُ پل ءَ چہ پد گلام اِش جوڑ کنت۔ بلوچستان ءَ پاکستانی نزام ءِ تہ ءَ داشتگیں گلامانی پُشدر ءَ اَنچُش کہ نشنل پارٹی ءِ لھتے وتگڑیں وزیر ءُ گزیرانی دارگ ءَ بلوچ لس مھلوکانی زمین کبزہ کُتگ ءُ وتی ءُ وتی آیوکیں پدریچانی واستا کبزہ کتگ ءُ نشتگ اَنت پد ءَ ھمے وزیر ءُ گزیر کاینت بزگیں بلوچاں پنڈگ ءَ سولر، آرت، ءُ راشن بھر کن اَنت۔ دومی نیمگ ءَ بے نزیر اِنکم سپورٹ ءِ نام ءَ پہ پنڈگ زر بھر کن اَنت۔ بلوچستان ءِ جتا جتائیں دمگاں زالمیں اِستان ءِ پاکستان وتی داشتگیں سردارانی پُشدر ءَ مھلوکانی گشتریں زمین کبزہ کنائینتگ ءُ وتی نام ءَ کُتگ اَنت۔ اے یک رد ءُ بند ءِ وسیلہ ءَ بلوچ ڈیھ ءِ مال ءُ مڈیانی سر ءَ کبزہ کنگ ءُ پد ءَ بلوچ راج ءِ چُکچینی ءَ ھمے سردارانی وسیلہ ءَ کنائینگ ءَ انت۔ ھمے بے زانتی ءِ سبب ءَ گلام چہ استان ءِ وتگڑیں آمیدگس ءَ وتی ھک ءُ انساپ گپت نہ کن اَنت چمیشکا استان ءِ وتگڑیں آمیدگس ءِ وسیلہ ءَ زالم کانودی پُشدر ءَ گلام ھک ءُ انساپ ءِ ھلاپ ءَ کارمرز کنت۔
مجگی گلامی ءِ دومی چیدگ ھمے بے زانتی ءِ وسیلہ ءَ گلام ءِ تہ ءَ پدمنتگی ودّ اِیت ءُ پدمنتگی ءِ ودّگ ءَ پد گلام جھالت ءِ آماچ بیت ءُ ھمے جھالت ءِ پُشدر ءَ زالم ءُ کبزہ گیر گلام ءِ جھالت ءِ موہ ءِ پُشدر ءَ گیش چہ آئی ءَ پائدگ زُور اِیت، آئی ءَ گیش جسمانی گلامی ءِ نیمگ ءَ ودین اِیت، آئی ءَ را ناجائزیں کار گپت ءُ گلام جوڑ کنت۔
مجگی گلامی ءِ سیمی چیدگ گلام ءِ تہ ءَ نیزگاری ءِ ودینگ ءَ پد آئی ءَ تہ ءَ لب ءُ لالچ ودی کنت چہ ھمے لبّ ءُ لالچانی پُشدر ءَ گلام ءَ بھر ءُ بانگ کنت داں کہ کبزہ گیر وتی کبزہ ءُ لُٹ ءُ پل ءَ برجا داشت بکنت۔مجگی گلامی ءُ بازیں پندل سازگ بنت چہ استانی زوراور ءِ دست ءَ بلے وھدے کہ گلامیں راج کہ تپاکی ءِ نیمگ ءَ وتی سر ءَ کہ کشّ اِیت گڑا آ گلامیں راج ءِ چُکچینی ءُ کُشت ءُ ھون ءَ بنا کنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شَکّل بلوچ
Previous article
مستونگ: تھسیل ءِ کارگس ءِ سر ءَ سلاہ بنداں اُرش کتگ
Next article
کیچ: دو مردم پاکستانی پوج ءِ دست ءَ بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سر بُلند ءَ من ءَ مھکم داشتگ-کوھی خان
By
admin1
June 30, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سر بُلند ءَ من ءَ مھکم داشتگ
نبشتہ کار: کوھی خان
دی بلوچستان پوسٹ
سر بلند بزانکہ جِند ندریں اُمر جان منی واستا انچوش کہ یک براتے یک سنگتے یک دردوارے بوتگ، ھمے ڈول ءَ مرچی من اُمر جان ءَ پہ وت ءَ یک رھشونے یک سوجکارے یک ھمت ءُ ھوسلھے یک جزبگے یک ھیروے یک راستیں راھے پجّاروکے گْوشاں ۔
من مروچی کہ اے جاہ ءَ اتکگ آں یا منی زھن ھمے جاہ ءَ سر اِنت کہ من دوست ءُ دُژمِن ءِ پرک ءَ زانگ ءَ آں ، ھک ءُ نا ھک ءَ زانگ ءَ آں، سنگت ءُ یار ءِ ھکیکتیں مانا ءَ زانگ ءَ آں سنگتی ءِ الّمی ئیں لوٹ کہ چے بنت آیاں پوہ بُوگ ءَ آں گڑا آئی ءِ توک ءَ بلاھیں مزنیں کِرد جِند ندریں اُمر جان ئیگ اَنت، انچوش سرپد باں من کہ من ءَ چہ یک تھاریں کوٹی یے ءِ یا چہ یک کبرے یے توک ءَ کش اِتگ ءُ دُگنیا پیش داشتگ ، بلوچ بُوگ ءِ راہ ئِے پیش داشتگ ، آجوئی ءِ گِرگ ءُ جُھد ءَ ھوار بُوگ ءِ راہ ئِے پیش داشتگ ۔
چے ءَ کہ من ھما نابود بوتگاں کہ من ھمینچو نہ زانتگ کہ اے مردماں گوں من نِنداں پاد کایاں اے چوناھا مئے راج ءِ گُنھگا اَنت ، مئے ماتانی پریات ءُ زارانی سوَب ءُ ارسانی ریچوک اَنت ، مئے براتانی کوشارینوک اَنت گِر تاں برے یک دمگے ءِ لُٹ ءُ پول کنوک اَنت، من ھما (دلّار) اناں وتی یار ، وتی بیل ءُ سنگت زانتگ اَنت۔
پہ آیانی ھاتِریگی من وتی مات ءِ اِزّت ءُ شرپ نہ زانتگ من ءَ آ (دلّار) چہ وتی مات ءُ لوگ ءِ مردماں دوست تِر بوتگ اَنت،من کہ آیانا وتی کوپگ ءُ یار پھم اِتگ بلے من ءَ اُمر جان ءَ گوشت، انچوش گْوشت ءُ پیش ئِے داشت کہ بلوچ ءِ زِند بید ء آجوئی ءَ اے جُھد ءِ یک بادشاھے دیم ءَ سر ءَ اے جھل کنگ (سجدہ) ءَ چے گندگ تِر اِنت زِند ءِ، ءُ من چہ اُمر جان ءَ دربُرتگ کہ بلوچ کُجا بہ بیت کُجام ھالتانی توک ءَ بہ بیت بلے جُھد ءِ دروازگ بِھ پہ بلوچ ءَ بند نہ بیت ، چے ءَ کہ اے جُھد بلوچ ئیگ اِنت۔
من ءَ یات بیت ما مُدام اِسکول ءَ وانگ ءَ شُت ایں ءُ واپسی ءَ گوں گونڈواں ما ھواری ءَ پیادگ ءَ دیم پہ لوگ ءَ شُت ایں ءُ گپ ءُ تران کنان اِت ایں، دو دِگہ ھم سنگت گوں مارا ھوار اَت یکے وَ زمین ءِ باھوٹ اِنت، دومی وھد ءَ چہ من گِستا کُتگ، بلے سر بُلند منی ھیال ءَ چہ من گِستا نہ اِنت ، ھو آ وھد ءَ من جیڑ اِتگ کہ گِستا اِنت چہ من ابدی سِستگ ءُ شُتگ ، بلے جُھد ءَ سنگتانی کُربانیاں من ءَ ھمے سوج داتگ کہ شھید بھ دور نہ رو اَنت، بلکیں آ چہ پیسری وھد ءَ ھم گیشتِر نزیک ءَ کاینت، گوں ترا ھمے ڈول ءَ ھوار بنت کہ انچوش سما بیت مُدام تئی کِر ءَ نِشتگ اَنت ۔ چے ءَکہ کُجا بی دو جُھدکاریں سنگت نِند اِیت ءُ دیوان کنت گڑا مئے شھیدانی گپ ءُ تران الّم بیت ، ءُ کس پہ آیاں ارس نریچ اِیت ، گوں بچکندیں دیماں شھیدانی کِسّھاں کن اَنت ، ءُ مارا مُدام گُمان بیت شھید مئے کش ءَ نِندوک اَنت ۔
بلے اُمر جان تئی مُدام گپ ءُ تران بیت تئی کِسّھاں سنگت کن اَنت گڑا مُدام تئی کِسّھانی توک ءَ تئی دلیری تئی ھوسلہ تئی بھ پُشت ءَ نہ کنز اِتگ ئے گپ بنت، چے ءَ کہ تو جُھد کارے وَ بوتگ ئے بلے چہ جُھدکار ءَ گیش تو یک دور چاریں بلوچے بوتگ ئے۔
ترا سما بوتگ کہ منی مروچی ئیں کُربانی آیوکیں وھد ءَ پہ بلوچ ءِ جُھد ءَ پہ آزاتی اے جُھد ءَ چینچو بلاھیں سوبمندی ءِ بیت ، تئی کُربانی ءَ بازیں راستی مٹ کُتگ بازیں نابود بلوچ جوڈ کُتگ بازیںکورانی چم پچ کُتگ ۔
جنگانی توک ءَ دُرستیں سنگتانی کُربانی ستا کرز اَنت، بلے لھتیں سنگت چہ آم جُھدکاراں چہ سوچ ءَ گیشیں ھم سوچ جنت، انچو بِگُش کہ یک رھبرے ءِ رھشونے ءِ پیم ءَ پگر کن اَنت ، ءُ وھد اے زرورت ءَ پھم اِیت ، تئی کُربانی جُھد ءِ توک ءَ مروچی ھم چو روچ ءَ اے رُوژنائی ءَ تالان اِنت ، ءُ تو ھما وھد ءَ وتارا کُربان کُتگ ءُ دُژمِن ءِ سر ءَ چو ازاب ءَ دور کُتگ کہ آ وھد ءَ دُژمِن وتارا گیش مزبوت کنگ ءُ تاکت ور جوڈ کنگ ءِ جُہد ءَ بوتگ، بلے تو ھما وھد ءَ اے زرورت پہم اِتگ ءُ جنگ ءَ نوکیں رنگے داتگ ، دُژمِن تو ھما جاہ ءَ پروشتگ کہ آئی ءَ اود ءَ وتی تاکت ءِ واب دیستگ اَت ، تو ھما وھد ء دُژمن ءِ سر ءَ چو بلاہ ءَ دور کُتگ کہ راج یا کہ بازیں سنگت زھنی ھوالہ ءَ پُرشت ءُ پُروش ءِ آماچ بُوگ ءَ بوتگ، سنگتانی ھوسلہ نِزور بوتگ، بلے تو پہ راج ءُ پہ جُھدکاراں یک مزنیں ھمّت ءُ ھوسلھے جوڈ بوتگ ئے ۔
ءُ ھمے وڑ کہ تو دُژمِن ءِ پروشگ ءِ واب دیستگ ھمے ڈول ءَ تو راج ءِ سلامتی ءِ ھم واب دیستگ ، زِر ءِ مھلوک تنی وھدی تئی کِسھاں کن اَنت کہ تو مُدام ھمے جاہ ءَ اتکگ ءُ نشتگ ئے لھتیں تِپل ھمد ءَ لیب ءَ بوتگ تو لیب ھم داراھینتگ اَنت ، بلے اے روچ ءَ تئی کُربانی ءِ روچ ءَ تو اے تِپل ھکّل کُتگ ءُ تاچینتگ اَنت کہ مروچی لیب نیست بُرو اِت ، چے ءَ کہ تو پلیتیں دُژمِن ءِ ھال ءَ سرپد بوتگ ئے شر ، کہ مُدام لٹ وارت گوڈواں بزگیں کماشءُ تِپل ءُ زالبول نچار اِیت ، بس تیر چو ھور ءَ ریچ اِیت، تو نلوٹِ اِتگ کہ منی کُربانی ءَ رند اے تِپل ھم دُژمِن ءِ تیرانی آماچ بِہ بنت ۔
ما درست وڑے ناں وڑے یا جُھد ءَ ھوار ایں، کسے ءِ براتے جنگ بیت کسے ءِ پت کسے ءِ سیاد ءُ وارسے ، کسے تُپنگ ءِ شوک ءَ کیت کسے سنگتی یے ءِ پُشت ءَ در کپ اِیت کسے مات ءُگُھارانی بزّگی ءَ گند اِیت کسے تُن ءُ گُژن ءَ گند اِیت، کسے گریبی ءُ بزّگی ءَ گند اِیت بلے وھدے جُھد ءَ ھوار بنت گڑا جُھد بزانکہ پہ سنگت ءُ جھدکاراں یک وانگجاھے ءِ پیم ءَ بیت، دربرگ ءِ جاہ جوڈ بیت ، جنگ مدام سنگتانی سر گیری ءَ کنت ءُ سر ءُ سوج کنت ، ھمے واستا کجام سنگت کجام سوب ءَ کہ ھوار بوتگ بلے جُھد آئی ءَ جنگ ءِ اسلی مانا ءَ پیش دار اِیت ءُ پوہ کنت کہ جُھد ءِ جند چےیے سوب ءَ بندات بوتگ ءُ چے سوب ءَ تاں مروچی ھم برجاہ اِنت ءُ جُھد ءِ لوٹ چی اِنت ۔
بلے ھچ جُھدکار وتی پُشپد ءَ بیھال کُت نہ کن اَنت کہ من چے سوب ءَ جُھد ءَ ھوار بوت آں ءُ چون ھوار کپت آں اے یات مدامی ءَ پہ دل ءُ دماگ ء نند اِیت ءُ ھمے یات زندگ بیتبلے اُمر جان (سر بلند ) ءَ من بِھ بیھال کُت نکناں چے ءَ کہ منی جُھد ءَ مزن تِریں ھوار بُوگ ءِ سوب اُمر جان بوتگ ، ءُ تنی وھدی اُمر جان ءِ ھیال ءُ لیکہ ءُ مکسد من ءَ ھمّت ءُ ھوسلہ دینت ، من ءَ دیم ءَ جُنزگ ءِ ءُ مُھکم بُوگ ءِ سکین ءَ دینت ، اُمر جان ءِ کربانیاں من ءَ جُھد ءِ رُژنا ئیں راہ پیش داشتگمئے بلوچانی جُھد مروچی تک گوں تیزی ءُ شوکی ءَ جُنزگ ءِ مزن مزنتِریں سوب مئے شھید اَنت ، دانکہ مئے جُھد ءِ توک ءَ سنگتانی شھیدی ھست مئے جُھد دیم ءَ روان بیتسنگت کسّہ کنت کہ من شھید پیرک ءَ جُست گپتگ اگاں تو دہ 10 سالءَ رند زندگ بہ بہ ئے چے کن ئے؟ گڑا پسّو داتگ ئِے اگاں من تاں دہ سال ءَ زندگ بباں بزانکہ من کار ءُ بار کنگ ءَ آں ، چے ءَ کہ زانتگ ئِے جُھد ءِ توک ءَ سنگتانی اُمر کسان بیت بلے مکسد ءُ نام داں ابدی ھست ءُ ھیات بیت، جُھد ءِ توک ءَ شھیدی مُدام چہ ھمُک شے ءَ دیم ءَ اوں بُرز تِر اِنت، ھمینچو مُکلسی ءُ گوں ایمان ءَ جنگ کن ئے ھیمنچو مرگ ءَ نزیک بُوان بہ ئے، مئے شھیدانی ھونانی برکت ءَ مروچی دُژمن سرین پروش اِنت
دُرستیں شھید ھست ءُ ھیات اَنت پہ مُدامی مئے دلانی توک ءَ ھست اَنت، آزاتی روچ ءَ باز گیر کا ئے یار۔مارا سِتک ایں وتی سر ءَ ، سنگتانی سر ءَ، جُھد کارانی سر ءَ کہ یک روچے الّم شھیدانی ھون رنگ کار اِیت ءُ آ آجوئی یے ءِ دروشم ءَ کیت، مئے ایمّان اِنت۔
جِند ندریں اُمر جان تو مُدام منی دل ءُ دماگانی توک ءَ ھست ءُ ھیات ئے، من بھ ترا چہ وت ءَ گِستا نہ لیکاں ، تئی پِگر تئی مکسد مروچی گوں تیزی ءَ دیم ءَ جُنزگ ءَ اِنت ھما ڈول ءَ کہ تو واب دیستگ اَت، داں ساہ مان اِنت تئی پِگر تئی مکسد مئے دلانی توک ءَ اِنت ۔سنگت مُدام ھوار ایں ، مُدام تو من ءَ سکین دیگ ءَ ئے ، من ءَ مُھکم دارگ ءَ ئے ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
کوھی خان
Previous article
سلام ءُ دروت ایمل جان- ن. س
Next article
بیگواھیں مردمانی کیسانی گوشدارگ نہ بوھگ ءِ سر ءَ کھول ءُ وکیلاں اسلام آباد ھائی کورٹ ءِ دیم ءَ زھرشانی کتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سلام ءُ دروت ایمل جان- ن. س
By
admin1
June 30, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سلام ءُ دروت ایمل جان
نبشتہ کار: ن. س
دی بلوچستان پوسٹ
اللہ ترا مدام ھست ءُ سلامت کنات، تو انچیں جاھے ءَ ئے کہ اود ءَ کس وش بوت نہ کنت بلے چہ ربْ ءَ امیت کناں کہ تو وش بات ئے-
ایمل جان ھما شپ ءَ اے بد بھت تئی لوگ ءَ آتک اَنت پہ تئی برگ ءَ ھمے شپ ءِ سھب ءَ من وٹسپ پچ کت داں بازیں کلوھے من ءَ چہ پرسنل نمبر ءُ گروپاں اتکگ اَت من چاراں داں تئی اکس اِنت جھل ءَ نبشتگ پاتل ءِ مستریں برات ایمل ھوار جَنَگ بوتگ ھمے دمان پہ منی نز ءَ پورہ آزمان ءُ زمین ڈُکّ اِت اَنت-
ایمل جان من مدام دیستگ کہ تو بازیں وتی ھمسرانی اکس اسٹیٹس ءَ کتگ من جست کتگ کہ کے اِنت تو گشتگ منی سنگتے، ھمے وڑ ءَ تئی مات ءَ اوں بازیں کسانُکیں بچکوانی اکس داتگ کہ زوت آجُو بات اِت منی بچ من پد ءَ جست کتگ کہ جواب ئِے داتگ منی بچ ءِ منی زھگ ءِ وڑ ءَ اَنت من دل ءَ گشتگ تئی مات ءَ اے گونڈل چتور دوست اَنت، بلے مرچی اے زالماں ترا اوں بُرت-
ایمل جان تو زان ئے تئی مات تئی گماں چتور اِنت سجھیں شپ نشتگ دروازگ ءَ چار اِیت بلکیں تو کائے پاتل شپ داں روچ گریو اِیت تئی اکس ئِے گون اِنت ھچ ایر ئِے نہ کنت من زاناں ترا اوں پہ پاتل ءَ زھیر کنت۔
ترا ماھے ءَ گیش اِنت ما نہ زان ایں تو کجا ئے تئی ھچ وڑیں ھال ءَ کس نہ دنت تئی ماتءُ پت دراھیں جاھاں شتگ اَنت پہ تئی شوھازگ ءَ بلے کس تئی ھال ءَ نہ دنت کہ کجا ئے ما زان ایں تو بے گناہ ئے تو ھچ نہ کتگ ترا مدام پہ اکس ءِ کشگ ءُ سوت ءِ جَنَگ ءِ ھُب بوتگ تو دراھیں بلوچی گشندہ دوست داشتگ اَنت، تو مدام وتی وش گُٹی ءَ سوت جتگ تئی مئسومیں واھشت بس ھمیش اِنت بلوچستان ءِ شوکیں اکس شنگ ءُ بلوچستان ءَ وتی وش گٹی ءَ ساڑاہ ئے زانا بدواھاں ھمے ھبر وش نہ بوت ترا برت اِش ھما تھاریں کوٹیانی تہ ءَ بند اِش کت، ما نزان ایں تو چون ئے بلے من ھمے اِشکتگ کہ اے نہ وشیں جاھاں اود ءَ مردماں ازیت دینت زھنیءُ جسمانی ازیت، ھمے گپاں من ءُ تئی کھول ءِ ایدگہ مردم اوں سک زھنی ازیتانی توک ءَ اَنت-
ائید اتک ءُ شت بلوچستان ءِ ھمک لوگ ءِ وڑ ءَ تئی لوگ ءَ اوں کس ءَ ائید ءِ وشی نہ دیستگ. پیسر ءَ ما سمی ءُ زاکر جان ءِ مات ءُ ایدگہ مردمانی واستا بزگ بوتگ نو ما ھما درداں مارگ ءَ ایں، اے سکی ءُ سوری ءِ درد بلوچ ءِ ھمک لوگ ءَ رس اِتگ-
ایمل جان ھما میر ءُ متبراں پہ تئی آجُوئی ءِ واستا کلوہ داتگ بلے آ گش اَنت ما ھچ کت نہ کن ایں اےے ھما میر ءُ متبراں کہ اوٹانی وھد ءَ ایشانی گپ کوہ کپ کن اَنت-
ایمل جان مے چم مدام بلوجستان ءِ ھالاں سک اَنت کہ کدی ناں کدی تئی آجُوئی ءِ ھال بیت.بس ھمے امیت ءَ چہ اللہ پاک ءَ کشاں کہ تو گوں سجھیں بندیگاں زوت آجُو بات اِت ھر کجا ئے سلامت بات ئے منی پُل آمین-
تئی ترُو :ن.س
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ن. س
Previous article
سوراب: مروچی دومی روچ ءَ پاکستانی لشکر ءِ لشکر کشی برجاہ
Next article
سر بُلند ءَ من ءَ مھکم داشتگ-کوھی خان
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زمین شناسیں سلمان ھمل – مھروان کمبر
By
admin1
June 29, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زمین شناسیں سلمان ھمل
نبشتہ کار: مھروان کمبر
دی بلوچستان پوسٹ
زمین بس ھما مردماں وتی ھیال ءِ تہ ءَ پشت گیج اِیت کہ آیاں وتی زمین ءِ سر ءَ زندگ بوھگ ءِ واب دیستگ۔ ھما کہ وتی زمین ءِ باندات ءِ وشیں نوبتاں جیڑ انت گُڑا مرچیگ پراھاں سک تنگ بیت ءُ زندگی گران۔۔۔ بلے آیوکیں باندات ھمایانی کرد ءَ پلگار ایت ءُ زیبا کنت۔ ھما کہ کِردانی ھُدابند اَنت آ کدی نہ مر اَنت بلکیں آ راجدپتر ءِ تاکانی سر ءَ نکش بہ اَنت۔
“فلسطینی” شائر بانک پدوی توکان (فدوی طوقان) وتی سرگوست ءِ تہ ءَ نبشتہ کنت “منی ڈیھ چنچو زیبا ءُ دلکش اِنت۔ اے وڑ چوں بیت کہ من وتی ڈیھ ءِ بدل ءَ دگہ جاھے ءَ بروان ءُ سر ءَ ندر بہ کناں۔ دراں ڈیھ بوتگیں دوستاں! اے چِینکدر بلاھیں زوراکی یے کہ مردمے چہ وتی زمین ءَ دُور دگہ جاھے ءَ درآمدے بہ بیت ءُ بہ مر ایت۔ مردم ایوک ءَ وتی بُن ءُ بیھی زمین ءَ زندگ بوت کرت کنت۔ آ وت ءَ وتی زمین ءَ شناس ایت، وت ءَ گوں ندارگاں ھم رنگ کنت ءُ ملار بیت“-
وھدے زمین شناسی ءِ گپ کیت گُڑا مارا بلوچستان ءِ جند ندریں شائر سلمان ھمل یات کیت۔ آ ھم زمین شناسیں بچے اَت کہ پہ زمین زندگ اَت ءُ پہ زمین ھاک ءِ وشبوھاں ھوار بوت۔ آ وتی گُڈی کُلوھے تہ ءَ گُشیت ” بلوچ راج مرچی شری ءَ سرپد اِنت کہ مارا کجام کشک گچین کنگی انت، چی ءَ کہ بلوچ گلزمین ءِ سر ءَ زورگریں استان وتی زوراکی ءِ دراھیں سیمسران گواز کنگ ءَ اِنت گُڑا بلوچ پرچا وتی دستاں بہ بند ایت ءُ ندارگ بچار ایت۔ بلوچ ءَ ھم اے ھک ھست کہ وتی گلزمین ءَ بہ رکین اِیت”-
آئی ءَ گُشت کہ اگاں ما جنگ نہ کُت گُڑا ما وت ءَ شموش ایں، وتی دیستگیں واباں مانایے دات نہ کن ایں۔ اگاں ما جنگ نہ کُت گُڑا ما ھما ماتاں انساپ دات نہ کن ایں کہ آیانی چم ءِ چراگ زور گار ءُ بیگواہ کنگ بوتگ اَنت۔ ما ھما گُھارانی گنھگار بہ ایں کہ درامدیں کوزہ گیر ءِ سپاھیگاں آئی ءِ گُشان دست جتگ۔
گُش انت زمین شناس ھما بنت کہ زمین ءِ سر ءَ ھر چیز کہ ھست ھمائی ءِ زبان ءَ پھم اَنت۔ ھما کہ کوھانی بے تواری ءَ، زر ءِ چولاں، ھاک ءِ وشبوھاں چہ وتن ءِ گوستانک ءَ وان انت آ کتابانی تہ ءَ نکشہ نہ چار اَنت بلکیں زمین ءِ سر ءَ اولی گام ءَ اِیر کن انت گُڑا زمین ءَ پجا کار اَنت۔
سلمان ءَ وتی زمین سے نگاہ ءَ چار اِتگ اَت ءُ پھمتگ اَت: اول یک زمین شناسے ءِ چمّاں، دومی شائرے ءِ نگاھاں، سیمی یک جند ندرے ءِ گیرت ءَ وھدے زمین شناسیں زھگے پہ زمین ندر بیت، گُڑا تھنا یک مردمے بیران نہ بیت بلکیں زمین یک زھگے ءَ چہ زبھر بیت۔
سلمان ھمل تھنا یک نامے نہ اَت بلکیں یک لیکھے اَت۔ کوھانی بے تواریں ھلوتے اَت۔ زمین ءِ ھاکانی وشبوھاں گنوک اَت۔ آئی ءَ زمین اَنچو ونتگ ءُ دربرتگ اَت، اَنچو کہ ماتے وتی زھگے ءِ ارساں وان ایت۔ آئی ءَ تھنا وتی زمین ءِ ابرمی زیباھی نہ لوٹ اِتگ اَت بلکیں وتی زمین ءِ آجوئی لُوٹ اِتگ اَت۔ پہ آئی ءَ زمین ءِ ھر سنگ یک گوستانکے اَت، زر یک ٹپ ءُ کوہ یک گواھی یے۔
سلمان ءَ زانتگ اَت کُجام بُتکگیں چمّگ کرنی ئیں ھُوشام ءَ ھلاس کنت۔ کُجام کوہ زمین شناسیں بچّانی پاد ءُ کدمانی تواراں تلوس اَنت، زمین کدی ءُ کُجام جاہ ءَ ھُون لُوٹیت۔ پرچا کہ آ گوستانک ءِ وانوکے اَت، گھگیری ءِ وارس اَت، ءُ ھاک ءِ آشک۔
سلمان ءِ وپا گوں ھما ھاک ءَ اَت کہ آئی ءِ سر ءَ رُستگ ءُ مزن بیتگ اَت، ھما ھاک ئِے ونتگ ءُ در برتگ اَت۔ وھدے آئی ءِ زمین ٹپیگ بوت آئی ءَ دگہ کسی ودار نہ کت۔ نہ دری مردمانی، نہ انسان دوستیں میان اُستمانی گلانی، بلکیں وت اَمل کُت وتی ھُون ءِ ھمک ترمپ پہ زمین ندر کُت۔
سلمان ءِ دیمھونی یک ساھتے ءِ سوڑگ نہ اَت۔ آ ھر روچ مرگ ءَ اَت۔ آ مرگ ءَ اَت وھدے زمین ءِ ورناھیں زھگے زور بیگواہ بوت۔ آ مرگ ءَ اَت وھدے ماتے ءِ کُٹ ھالیگ بوت، آ مرگ ءَ اَت وھدے گھارے ءِ گُشان چکگ بوت، آ مرگ ءَ اَت وھدے زمین ءَ ھُون لُوٹ اِت۔ ھمے ھر روچ ءِ مرگ ءَ آ یک جند ندریں سپاھیگ ءِ جوڑ کُت۔
جند ندر بوگ تھنا اَمل کنگ ءِ نام نہ اِنت بلکیں یک اَنچیں چاڑے کہ انسان مرگ ءَ مان نیار ایت۔۔۔ تھنا پہ وتن جیڑ ایت۔ وھدے سلمان ھمل ءَ اے راہ گچین کُتگ اَت گُڑا آئی ءَ وتی نام، واب، واھشت ءُ وتی زندگی ءِ ھمک رنگ یل داتگ اِت انت۔
سلمان ءِ داتگیں دیمھونی آئی ءِ گُڈی اَمل اَت وھدے یک زمین شناسیں زھگے زمین ءَ گوں مھر کنت گُڑا آ یکروچے اَلّم ھاک ءِ وشبوھاں ھوار بیت۔
مروچی اگاں ھُورانی رگام ءُ نودانی شنز کوھانی دامن ءَ دست جن انت، مروچی اگاں کوھستگ بے توار بہ بنت گُڑا سلمان ھمل ءِ ارواہ الھان ایت۔
“ھاک ءِ وشبوھاں ھواریں پد ءَ واتر کا ایں”
“جنگ ءِ ما کسھاں کار ایں پد ءَ واتر کا ایں”
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
مھروان کمبر
Previous article
موسیٰ خیل ءَ پنچ ٹک پنچ ءِ زور ءَ زمین چنڈ، لوگاں تاوان
Next article
نوشکی : غنی بلوچ ءِ زورانسری آوار جنی ءِ ھلاپ ءَ زھرشانی، شھدگ بند
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
یاگی میٹاپیزیکل سرتابی-شَکّل بلوچ
By
admin1
June 27, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
یاگی میٹاپیزیکل سرتابی
نبشتہ کار: شَکّل بلوچ
اولی بھر
دی بلوچستان پوسٹ
یاگی، ھما مردم کہ زوراورے ءِ ھُکم ءَ نہ مَنّ اِیت، بزاں آئی ءِ گلام بوگ ءَ انکاری بیت ءُ نہ منّ اِیت یاگی گُش انت۔ یک گلامے وتی زند ءَ زوراور ءِ گلامی ءَ کنگ ءَ بیت ءُ اناگہ زوراور آ گلام ءِ سر ءَ نوکیں ھُکمے ٹھین اِیت گڑا وھدے ھمے گلام آئی ءِ ھُکم ءِ پروشگ ءَ یاگی جوڑ بیت۔ متلب چی اِنت کہ گلام آئی ءِ ھُکم ءَ نہ منّ اِیت؟ بچار بازیں مُدتے ءَ گلام ھاکم ءِ گور ءَ گلامی ءِ دراجیں زندے ءَ گوں زالم ءِ کر ءَ بیت ءُ آئی ءِ دیم ءَ ھر ھُکم ءَ ” ھو“ کنت بلے پُشت ءَ ”انّا“ بزاں نہ منّ اِیت، مجبور اِنت، داں دیراں ھمے ھاکم آئی ءِ زند ءِ سر ءَ سر گوز کنت، گڑا گلام اوپار ءُ برداشت ءِ باراں سگّ اِت نہ کنت گڑا وتی سر ءَ کش اِیت، یاگی جوڑ بیت۔ ھاکم مدام گلامے ءَ را انسانے نہ لیک اِیت، آ گلام ءِ مجبوریانی سر ءَ پائدگ چِست کنت ءُ آئی ءَ را چو کُچک ءِ پَیم ءَ کار گِپت، کلاگ بند اِیت، زاہ ءُ بد کنت، بلے اے درست چہ آئی ءِ بے کسی ءُ بے وسی ءِ پُشدر ءَ کنگ بنت۔ گلام مدام چہ وتی زند ءَ زِبھر اِنت، آ زانت ھما وھد ءَ زانت کہ ھاکم آئی ءِ سر ءَ زُلم ءُ زوراکی کنت، آئی ءِ اِزت ءِ نپس ءِ سر ءَ وار کنت، آئی ءَ را ایر جَنت دگرانی دیم ءَ آئی ءِ زند گُش ئے پورا آئی ءِ وامدار اِنت۔ گلام ءِ زبان کُبل جنگ بیت، زند ءِ ھر ھما وشیاں زِبھر اِنت کہ آ دگہ راجے ءَ گون بنت۔
گلام ھر وھد چہ وتی زند ءَ مُرتگ۔ گلام ءَ را زندگی چمیشکا نیست کہ آ پَھک اَبید چہ ھاکم ءِ چیردستی ءَ سُر اِت نہ کنت، ساہ اوں جوانی ءَ زُرت نہ کنت۔ چہ ھاکم ءِ زُلم ءُ زوراکیانی سبب ءَ یک روچے کَیت آئی ءِ گلام ھمے موہ ءِ ودار ءَ بیت کہ آ آئی ءِ ودار ءَ بوتگ۔ ھمے روچ ءِ ودار ءَ آ وتی سر کشی ءَ کنت۔ چہ وتی زند ءِ آجوئی ءَ یاگی جوڑ بیت۔ یاگی ھاکم ءِ ھما ھُکم ءَ نہ منّ اِیت کہ آئی ءِ زند ءَ گوں زورانسری ءَ گلام ءَ گیش گلامی ءِ مارشت ءَ گیش کنگ ءِ جُھد ءَ کنگ ءَ بیت بلے گلام پھم اِیت، زانت چہ وتی بے وسی ءَ گڑا گلام آئی ءِ ھُکم ءَ پروش اِیت، یاگی جوڑ بیت۔
یاگی ھر ھما انسان بیت کہ آئی ءِ سر ءَ چاگرد زُلم کنت، آئی ءِ سر ءَ ھما زوراکیاں کنت کہ آ گڈی ءَ چہ وتی زند ءِ اوپاری ءَ سرگوز بیت گڑا دیم ءَ زالم ءِ زُلمانی ھلاپ ءَ گھگیری ءَ بنا کنت۔ میزان میزان ءَ داں دیراں زند ءِ ھر پِڑاں وتی سر ءَ بوھوکیں وڑ وڑیں زُلمانی مارگ ءُ زانگ ءَ پَد چہ وتی سرتابی ءَ بنا کَنت۔
چہ البرٹ کامیو ءِ کتاب ”دی ریبل“ ءِ کسانیں چمشانکے ءَ گوں شما درنگاز کنگ لوٹ آں کہ یک گلامیں گلامی ءِ وھد ءَ ھاکم ءِ زُلم ءُ زوراکیانی جاوراں چِہ چے مار اِت کُت کنت، ءُ ھمے زالمیں ھاکم ءِ زُلماں چہ وتی گلامی ءِ زند ءَ سرتابی کنوکیں گلام وتی گھگیری ءَ زھرشانی ءِ شکل ءَ ھاکم ءِ ھلاپ ءَ در کَیت۔ اے کسانیں چمشانک، البرٹ کامیو ءِ کتاب ”دی ریبل“ چوں بلوچ راج ءِ واستا المی اِنت کہ آ پاکستان ءِ زلمانی ھلاپ ءَ وتی سرتابی ءَ کنت۔
میٹاپیزیکل سرتابی ءَ چہ وتی جُنز ءَ ، وتی سر ءَ بوھوکیں جاورانی ءُ درائیں وساچ کُتگیں ساچشتانی ھلاپ ءَ زھرشانی ءَ بنا کنت. اے میٹاپیزیکل اِنت چیاکہ اے جُست یا چیلنج کنت آئی ءِ گڈی وساچ کُتگیں ساچشت ءِ بارو ءَ الم گلام جاور ءِ ھلاپ ءَ زھرشانی کنت چی ءَ کہ آ چہ وتی اندر ءَ مار اِیت ءُ چہ وتی اندری گلامی ءَ پول اِیت; میٹاپیزیکل یاگی زھرشانی کنت جاور ءِ ھلاپ ءَ چی ءَ کہ آ وت ءَ شوھاز اِیت چہ وتی اندریں انسان ءَ۔ یاگی ئیں گلام گھگیری کنت کہ آئی ءِ تہ ءَ چیزے ھست، سکین دنت چہ آئی ءَ اندر ءَ، میٹاپیزیکل یاگی جار ءَ جنت کہ آ چہ ابرم ءَ مار اِیت۔ پہ ھر دو ءَ، اے ناں کہ تھنا پلگار ءُ سادگیں دلتپرکھے۔ ھر دوئیں جیڑہ، اسل ءَ، ما شوھاز کن اِیں کہ یاگی نہ منّگ ءِ جاور ءِ منّارینگ ءَ آ وت ءَ شوھاز اِیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شَکّل بلوچ
Previous article
وڈھ : عطاءالرحمان مینگل ءِ کوش ءِ ایف آئی آر سردار اختر مینگل ءُ دگرانی ھلاپ ءَ نکش کنگ بیتگ
Next article
بھادری ءِ کبس ءَ گواھرو – بُرز کوھی | مھروان کمبر
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
عرفان اسلم ءِ پٹ ءُ پولی کتاب ”نیل بوم” ءِ سر ءَ یک چمشانکے-ساجد بلوچ
By
admin1
June 25, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
عرفان اسلم ءِ پٹ ءُ پولی کتاب ”نیل بوم” ءِ سر ءَ یک چمشانکے
چمشانک: ساجد بلوچ
دی بلوچستان پوسٹ
عرفان اسلم شائری ءِ پِڑ ءَ ابید یک شوکیں نبشتہ کارے آزمانکاری اوں کنت، آئی ءِ کتاب ءِ وانگ ءَ ھمے سما بوت کہ آ پَٹ ءُ پولی کار ءَ جوانیں وڑے ءَ کُت کنت ءُ منی ھیال ءَ آئی ءِ کتاب ”نیل بوم“ اولی پَٹ ءُ پولی کتاب اِنت۔ اُمیت اِنت دیم ءَ گیشتر ھمے کسانیں نبشتانکاں شریں ڈولے ءَ جُھلانکی ءَ پَٹ ءُ پول کنت ءُ دیم ءَ کار ایت بگِندے چہ پَٹ پولاں گیشیں سرپدی بہ رس ایت۔ اے یک پَٹ ءُ پولی کتابے، کتاب ءِ نبشتہ کار عرفان اسلم اِنت، ءُ اے کتاب 2024 ءَ بلوچی اکیڈمی کوئٹہ ءِ نیمگ ءَ چاپ بوتگ۔ نیل بوم بلوچی اکیڈمی کوئٹہ ءَ میراس پرینٹگ پریس کراچی ءِ وسیلہ ءُ کمک ءَ چاپ کنائینتگ۔
عرفان اسلم ءِ پَٹ ءُ پولی کتاب ءِ تہ ءَ بلوچستان ءِ زِرّ ءُ زِرّی زندمان ءِ سر ءَ کسانیں پَجّاری نبشتانک داتگ ءُ ھمے کسانوکیں نبشانک گِچینیں ءُ جُتائیں زِرّی ساھدار ءُ لھتے یدّارانی ءُ دریاوردانی ازبابانی بابت ءَ اِنت کہ تیاب دپی مردماں ابید بلوچستان ءِ ایندگیں دمگ ءُ میتگانی مردماں الم زانگ لوٹ اَنت۔ بوت کنت من ءَ چہ گیش یک بلوچ میرین بائیوجسٹے اے کتاب ءِ چمشانک ءَ شرتر دات کُت بکنت بلے پد ءَ ھم من لوٹاں کہ اے کتاب ءِ چمشانک ءَ پہ گھیں وانوکاں ندْر بکناں۔
اے کتاب ءِ مستریں شرّی ایش اِنت کہ اے کتاب بلوچ زِرّ ءِ بندوکیں ھر ھما چیز، ساھدار بہ بنت یا ساھدار مہ بنت، ءِ بابت ءَ وانوک ءِ زانِشت ءِ تہ ءَ گیشی کار ایت۔ بگِندے ما پہ اِشکنگ ءَ ءُ یاکہ پہ گِندگ ءَ سَھی ایں کہ بلوچ ءَ را زِرّے ھست ءُ اے زِرّ بلوچ ئیگ اِنت بلے بد بھتی ءَ مارا بلوچ ءِ زِرّ ءِ بابت ءَ ھچ آگاھی نیست چمیشکا وانوکاں یا ھر ھما بلوچ ءَ الم اے پَٹ ءُ پولی کتاب وانگ لوٹ ایت پرچاکہ اے کتاب مارا بلوچ ءِ زِرّ، زِرّی جاور، دریا ءِ لمب ءِ رُستگیں تِمردْرچک، بلوچستان ءِ زِروان انچشکہ ھپت تلار، زِرّ ءِ جُتائیں ساھدار انچشکہ ھشت پانچ، لیڈ، کپیس، مدگ، مائیگ ءُ دگہ بازیں، بوجیگ، یدّار ءِ جاور، ءُ دریائی مُرگ ءِ بارہ ءَ مارا سائنسی رنگ ءَ سرپدی دنت۔
اے کتاب مارا آشنا کنت کہ ناں تھنا بلوچستان ءِ زمیں چہ کُدرتی ھزانگاں پُر ءُ چکار اِنت بلکیں نیل بومیں زِرّ اوں وت ھُدا ءِ داتگیں ھزانگانی تہ ءَ یک ھزانگے۔ بلوچ ءِ زِرّ ایران ءِ بندر ھباس ءَ بندات بیت تاں کراچی ءَ ھلاس بیت۔ چوناھا بلوچستان ءِ زِرّ ءِ سر ءَ چہ بُندر ءَ بگر داں روچ ء مروچی سامراجی تاگتانی چم سک اَنت ءُ مرچی باندا چین، امریکہ، ءُ رَژیا ءِ چم اوں سک اَنت پرچاکہ بلوچستان ءِ دریا سال ءِ پُرّیں دوازدھیں ماھاں گرم اِنت۔ تیاب دپی دمگ ءُ میتگ انچشکہ جیونی، پانوان، گَنز، پشکان، گوادر، سُربندر، کپّر، پسنی، کلمٹ، گُرّ ءِ سُنٹ، اورماڑہ، کُنڈملیر ءُ دگہ بازیں میتگ ھمے گواھی ءَ دینت کہ ھمے زِرّ کہ چہ ایران بندر ھباس ءَ چول جنگ بندات کنت داں کراچی ءِ آپ ءَ چول جنگ ءَ آسر بیت بلوچ ئیگ اِنت۔ اگاں تچکی ءَ رودراتکی بلوچستان ءِ زِرّ ءَ کَچ ءُ ماپ بکن ئے گڑا بلوچ ءِ زِرّ 720 کلومیٹر دْراج اِنت۔
عرفان اسلم ءِ پَٹ ءُ پولی کتاب ءَ منی ھما ساھت، کہ من تیاب ءِ دپ ءَ گوازینتگ ات اَنت، دوبر نوک کُت اَنت۔ بگِندے تیاب دپی مردم دریا ءِ جاوراں ،انچشکہ بیل ءُ آلاڈ، جوار ءُ جلّار، ءُ دگہ بازیں زرّی جاور ھست اَنت، جوانیں وڑے ءَ زان اَنت بلے وھدیکہ کیچ ءِ مردم یا بلوچستان ءِ آدگہ ھَند ءُ دمگ ءِ مردم گوادر، پسنی ءُ یاکہ جیوانی ءَ پہ ترّ ءُ داب بیا اَنت گڑا دریائی جاورانی گِندگ ءَ پد آبکّہ بنت بگندے آیانی مجگاں بازیں جستے ودی بہ بیت کہ چو چی ءَ بوگ ءَ اِنت بلے رند ءَ چہ وتی جُستاں پراموش بنت۔ منی گوم ءَ ھم اے پیم بوتگ باز رنداں من گوادر ءَ شُتگ آں ءُ اَنّو زوت ءَ دو سے ماہ پیسر پسنی ءَ اوں شُتگ ات آں گڑا جُڈی ءَ من بیل ءُ آلاڈ چم ء وت دیستگ ات اَنت بلّے تُرے من لبز بیل ءُ آلاڈ اے کتاب ءِ وانگ ءَ پیسر نہ زانتگ اَنت۔ وھدیکہ سُھب ءَ جُڈی ءَ شُت ایں گڑا دیست کہ دریا ءِ لمب ءَ آپ باز اِنت آپ دیم ءَ گیش شُت کنگ ءَ نہ ات بیل پُر ات، ایشی ءَ ما گش ایں دریا سمبر اِنت بلے وھدیکہ بیگاہ ءِ ساھت ءَ شُت ایں گڑا دریا ءِ آپ کساس دو کلومیٹر ءَ پُشتہ کِنز اتگ ات۔ بیل ءِ وھد ءَ دریا ءِ چیریں ھچ سِنگ ءُ ریام گِندگ بوگ ءَ نہ ات بلے دریا کہ آلاڈ ات گڑا دریا ءِ چیریں سِنگ ءُ ریام سَھرا ات اَنت۔
بیل ءُ آلاڈ پرچا بنت؟
پَٹ ءُ پْولی کتاب ”نیل بوم” ءِ رِد ءَ سائنس ءَ اے جُست جوانیں وڑے ءَ سابت کُتگ کہ بیل ءُ آلاڈ ءِ سبب ماہ ءِ گریویٹی اِنت۔ وھدیکہ زمین روچ ءِ گولی ءَ گردش کنت ءُ ماہ زمین ءِ گولی ءَ گردش کنت، ءُ چوناھا زمین ھم گردش کنگ ءَ اِنت۔ ھمے سبب ءَ شپ ءُ روچ وجود ءَ کا اَنت۔ کتاب ءِ تہ ءَ اے چیز ھم بیان کُتگ کہ بیل ءُ آلاڈ بوگ ناں تھنا ماہ ءِ گریویٹی ءِ دست مان اِنت بلکیں زمین ءِ گردش ءَ اوں کردے ھست ھمے گریویٹی ءِ سبب ءَ روچے دو رند ءَ بیل ءُ آلاڈ بیت شش شش ساھت ءِ سر ءَ بیت۔
اے کتاب یک بے مَٹیں دْرچکے ءِ بابت ءَ وانوکاں آگاھی دنت کہ آئی ءِ نسل بلوچستان ءِ تہ ءَ روچ پہ روچ ھلاس بوگ ءِ نیمگ ءَ جُنزان اِنت، دْرچک ءِ نام تِمر اِنت انگریزی ءِ تہ ءَ ما ایشی ءَ ”مینگروز” گُش ایں۔ اے گیشتر گرمیں دمگاں تیاب ءِ دپ ءَ رُد اَنت ءُ اے گیشتر ھما جاہ ءَ رُد ایت وھدیکہ اود ءَ کئور ءُ دریا ھور بنت،۔ پیش ءِ زمانگ ءَ تِمر ءِ جنگل سک باز بوتگ بلے مردمانی نابزانتی ءِ سبب ءَ ایشی ءِ نسل ھلاس یا کم بوگ ءَ اِنت پرچاکہ مردم ایشاں گُڈگ ءَ اَنت۔ نیشنل اوشئین سروس ءِ رِد ءَ دگنیا ءِ تہ ءَ تِمر ءِ دْروشم 80 ءَ بُرز اَنت بلے پاکستان ءِ تہ ءَ تھنا ھشت اَنت، ءُ بلوچستان ءِ تہ ءَ ھشت ءِ تہ ءَ چار اَنت۔ پَٹ ءُ پول ءِ رد ءَ تِمر ءِ یک جنگلے گوادر ءِ دمگ کلمت ءَ اِنت کہ اے جنگل سداں سال پیشی ئیں ءُ زیبائیں جنگلے زانگ بیت ءُ باز گُش اَنت اے تِمر ءِ جنگل ھمل جیئند ءِ زمانگ ءِ جنگل اِنت۔
تِمر ءِ ارزشت
بلوچستان ءِ زِرّ ءَ بازیں مدگ، لولک، ءُ دگہ کسانیں مائیگ تِمر ءِ تاک ءُ بُرّاں ور اَنت زندگی کنگ ءَ اَنت ءُ آ مدام تِمر ءِ روتگانی شماں وتی لوگ پھم اَنت ءُ ھمود ءَ ھیک دینت وتی نسل ءَ گیش کنگ ءَ اَنت بلے مردم وتی نابزانتی ءِ سبب ءَ اے پیمیں تلاھیں درچکاں گُڈّگ ءَ اَنت۔ اے یک مزنیں تاوانے بیت پہ زرّ ءِ ساھداراں۔ ایشی ءَ چہ ابید تِمر ءِ دْرچک تپاب دپ ءَ گرماگی توپانانی دیمپان بوگ ءَ چو کوہ ءَ مِک اَنت ءُ میتگاں رکین اَنت۔
اے کتاب وانوکاں بلوچستان ءِ زروان ءِ بابت ءَ آگاھی دنت کہ زروان ءِ لبزی مانا ءَ اگاں ما بہ پرّیچ ایں ما سرپد بَہ ایں کہ زروان ھما ھُشکیں زمین اِنت کہ آئی ءِ چاریں آتراپاں آپ بہ بیت۔ بلوچستان ءَ دو اے پیمیں زمین بزاں زروان ھست یکے ھپت تلار اِنت ءُ دومی چرنا اِنت۔ اے کتاب گیشتر ھپت تلار ءِ بابت ءَ مارا سرپدی دنت کہ پسنی، یک تیاب دپی شَھرے، 39 کلومیٹر بزاں 20 میل دور دریا ءِ تہ ءَ انت، ھپت تلار ءِ کوہ کساس 7 کلومیٹر دراج اِنت ءُ 3 کلومیٹر پراہ اِنت ، ءُ ھمے کوہ بُرزی ءَ چہ دریا ءَ 246 پُٹ اِنت۔ ھَندی مردمانی گشگ اِنت ھپت تلار ءِ کوہ ءِ رودراتکی نیمگ ءَ دگہ دو ھُشکیں زمین ھست: اولی بالادی سر اِنت ءُ دومی چیر سر اِنت۔ بالادی سر ءِ زمیں سِنگ اِنت اود ءَ کَھور ھست، واجہ کزر ءِ جاھے ھم اود ءَ ھست ءُ یک مسیتے ھست ھم بلے چیر سر ءِ زمیں لھمیں ریکے۔ ایشی ءَ چہ ابید چرنا زروان گڈانی ءِ نزیک ءَ اِنت ءُ اے زروان ءِ دْراجی کساس نیم کلومیٹر بیت۔
اے کتاب مارا زِرّی ساھدارانی بابت ءَ اوں سرپدی دنت کہ ما بھ ایشانی نام اِش نہ کُتگ اَنت بگندے دیستگ اَنت۔ آیانی تہ ءَ یکے مرجان اِنت انگریزی ءَ ما کورل گُشین ایں، مرجان دریائی ساھدار جیلی پِش ءِ کُٹم ءَ گوں سیادی دار ایت۔ بُنیات ءَ سائنس مرجان ءَ دریائی دْرچکے سرپد بوتگ، رند ءَ جانورے، ءُ پد ءَ گڈی ءَ سِنگے ھم۔ وھدے کہ باز کورل یکجاہ بیت گڑا کورل ریپ گشگ بیت۔ چوناھا مئے دریاورد کورل ریپ ءَ ریام گش اَنت، بے مَٹیں ءُ تلاھیں کوھے کہ زِرّ وھدیکہ آلاڈ کنت گڑا دْراھیں ریام سَھرا بنت۔ ھمے ریام زِرّی ھزانگ اَنت ءُ چہ ریام ءَ تاج ءُ چلا جوڑ کنگ بیت۔ کراچی شاھدربرجاہ ءِ اھوال ءِ رِد ءَ ھپت تلار مرجان ءِ سِنگ ءُ ریامانی لوگ اِنت، ءُ ھستیں وھد ءَ ابید ھپت تلار ءُ چرنا ءَ پسنی، گوادر، ءُ جیوانی ءِ زِرّاں 50 ءَ گیش کورل ریپ بزاں ریام ءِ دْروشم در کیت، دگہ بارے چہ ایشاں چے چے اڈ کنگ بیت مارا بلکل آیانی بابت ءَ ھچ زانِشت نیست۔ واجہ ءِ کتاب مئے سرپدیانی تہ ءَ گیشی کار ایت کہ 2017 ءَ زروان چرنا ءَ کورل بلیچنگ بزاں مرجانی مرگ ءِ ھال ماں رسانکدر ءَ شینگ ءُ تالان ات۔ وھدیکہ ریام مِر اَنت گڑا آ اسپیت بنت ھمے عمل ءَ کورل بلیچنگ گش اَنت، آیانی مرَگ گیشتر گرمی ءِ سبب ءَ بنت ءُ مرچی باندا گلوبل وارمنگ ءِ تہ ءَ ھم گیشی اتکگ گڑا بزاں مرجان گیش ءَ چہ گیش مرگ ءِ آماچ بنت۔ نیل بوم ءِ در ءَ ھمے سرپد بوتاں کہ زِرّ ءِ تہ ءَ ٹرالرانی سبب ءَ ریام شریں وڑے ءَ دُزی بوگ ءَ اَنت ءُ مرچاں مردمانی گشگ اِنت کہ ھپت تلار چہ گیشیں مرجان ءِ دُزگ ءَ ساپ اِنت۔
عرفان اسلم ءِ پَٹ ءُ پولی کتاب مارا زِرّی ھزانگانی بابت ءَ گیشتر آشنا کنان ءَ گُش ایت کہ امبرگریس، لیڈ بزاں ویل ءِ شانوک گشگ بیت، زر ءِ تہ ءَ ترْپلیں سُھر ھم گشگ بیت سکیں گْران نیادیں چیزے۔ امبرگریس تھنا اسپرم ویل ءِ تہ ءَ موجود بیت پد ءَ ھم پنچ درسد اسپرم ویل ءِ تہ ءَ موجود بیت۔ امبرگریس لیڈ ءِ روتگانی تہ ءَ جوڑ بیت، لیڈ چوناھا زر ءِ تہ ءَ لولک، مَس، ءُ دگہ دریائی ساھدار وارت باز براں لیڈ ءِ مھدہ آیاں نہ دْرش ایت گڑا روتانی تہ ءَ سِنگ ءِ وڑے چیزے جوڑ بیت آئی ءَ ما امبرگریس گُش ایں۔ 2021 ءَ یمن ءِ دریاورداں کساس 127 سیری امبرگریسے دست کپتگ ءُ بلوچستان ءَ 2008 ءَ پسنی جُڈی ھور ءَ یک زندگیں اسپرم ویلے لیپگ بوتگ ات گڑا اد ءَ یک چیزے پدْر بیت کہ بلوچستان ءِ زر ءَ ھم اسپرم ویل موجود اِنت۔ امبرگریس ءِ نیاد چمیشکا گْران اِنت پرچاکہ ایشی ءِ وشبوئی پرپیومانی تہ ءَ کارمرز بیت ءُ اِشکنگ ءَ ایشی ءِ بو داں دیراں دار ایت۔ ایشی ءَ چہ ابید امبرگریس کواھنیں یونانی مردماں شراب ءِ تہ ءَ کارمرز کُتگ ءُ بلیک ڈیتھ ءِ وبا ءِ وھد ءَ پہ وشبو ءَ مردماں مدام امبرگریس وتی جان ءَ مُشتگ۔ لیڈ یک شیر دیوکیں زِرّی ساھدارے، ایشی ءَ میرین میمَل ھم گُش اَنت، ءُ اے دریائی ھما ساھدارانی تہ ءَ یکے کہ آئی ءَ سیرین ءِ ھَڈ پِر اِنت۔
پولکار ءَ وانوکاں مدگ ءِ بابت ءَ سرپدی داتگ کہ مدگ ءَ ما جینگا ھم گش ایں اے یک دہ پادی لُلکے، ایشی ءِ دگنیا ءِ تہ ءَ 2000 ءَ بُرز دْروشم ھست اِنت۔ اے کتاب ءِ تہ ءَ داتگ کہ پاکستان ءِ تہ ءَ 25 رنگیں جینگا ھست اِنت۔ مزنیں جینگا ءَ ما پران گُش ایں کہ وشیں آپ ءِ تہ ءَ موجود اِنت ءُ کسانیں مدگ ءَ ما شِرمپ گُش ایں کہ سوریں آپ ءِ تہ ءَ اِنت۔ مدگ گیشتر گرماگ ءِ گڈی روچاں بیت گیشتر ھمے وھد ءَ شِکار کنگ بنت ءُ زِرّ ءِ تہ ءَ مدگانی بوگ یک مزنیں ارزشتے دار ایت انچشکہ مدگ دریائی مائیگانی ورگ اَنت ءُ مدگ مائیگانی گَلانی گسڑاں ور اَنت ساپ اش کن اَنت۔ ایشی ءَ چہ ابید مدگ یا جینگا پہ ورگ ءَ اوں وش اِنت، بلوچستان ءِ تہ ءَ سک نامدار انت، ءُ ڈنّی ملکاں ھم بازیں کَچّے ءَ دیم دیگ بوگ ءَ اِنت۔ مرچی باندا ٹرالر زِرّ ءَ مدگاں چو روپت ءُ روپ ءَ ساپ کنگ ءَ اِنت ءُ ڈنّی ملکاں اوں دیم دیگ بوگ ءَ اِنت چمیشکا باز رنداں بلوچستان ءَ مدگ ءِ موسم ءَ مدگ ءِ جِند نہ بیت۔
اے کتاب ءِ تہ ءَ دریائی مُرگ ءِ ھم کسانیں پَجّاری نبشتانکے داتگ ءُ نبشتانک ءِ توک ءَ ھمے زَاھِر اِنت کہ بلوچ ءِ زِرّ ءَ دریائی مُرگانی اوں ارزشت ھست۔ بلوچ ءِ زِرّ ءَ ڈنّی ملکانی مُرگ دو سببانی بُنیات ءَ سپر کن اَنت: اولی ایش اِنت کہ لھتیں ملکانی دریا برپ اَنت اود ءِ موسم سک سرد اِنت پہ زندگ بوگ ءِ ھاتر ءَ بلوچستان ءِ گرمیں آپ ءَ سپر کن اَنت ءُ دومی ایش اِبت کہ برپبستگیں دریا ءَ مُرگ کسانیں مائیگ ءُ لُولک شکار کُت نہ کن اَنت چمیشکا پہ ورگ ءِ شوھاز ءَ بلوچستان ءِ زِرّ ءِ گرمیں آپ ءَ سپر کن اَنت۔ چوناھا اے کتاب ءِ تہ ءَ زِرّ ءَ بندوکیں زِرّی ساھدار، بوجیگ، یدّار ءُ دگہ بازیں ساھدار ءُ شے ھست اَنت چوشکہ سرجمیں پجّاری نبشتانک اوں یکیں چمشتانک ءِ تہ ءَ بیان کنگ نہ بنت، بلے ھو یک چیزے ھست وھدیکہ وانوک اے پَٹ ءُ پولی کتاب ءَ وان اَنت گڑا وت سرپد بنت۔
نیل بوم ءُ راجدوستی ءِ مارِشت
نیل بوم ءِ وانگ ءَ چہ پد منی تہ ءَ راجدوستی ءِ مارِشت گیشتر توانگر بوت منی نزّاں زمینی ءُ زِرّی ھزانگانی ءُ راستیانی زانگ ءَ پد یکے ءِ تہ ءَ راجدوستی ءِ مارِشت ناں تھنا ودی بیت بلکیں چو زِرّی ریام ءُ ھپت تلار ءِ کوہ ءَ توانگر بیت۔ چو وَ ھر کس راجدوستے، راجدوستی مرچاں یک شوکے جوڑ بوتگ ءُ پد ءَ یکیں دمان ءَ آئی ءِ مارشت چو پِشّوک ءِ آس ءَ آسر بیت۔ اے کتاب ءِ وانگ ءَ وانوک اندازگ جت کنت کہ زِرّ ءِ تہ ءَ کجام کجام ھزانگ موجود اَنت ءُ اے ھزانگاں کئے برّگ ءَ اِنت، ٹرالر چیتو دریائی مدگ، گُر ءُ کرکینک بزاں سی شِل، مائیگاں آدگہ دریائی لُولکاں روچ پہ روچ روپگ ءَ اِنت، امبر گریس ءِ لالِچ ءَ چیتو لیڈ بزاں ویل ءِ چُکچینی بوگ ءَ اِنت، تِمر دْرچک اوں ھلاس کنگ بوگ ءَ اِنت، ءُ بارے دگہ چے چے بوگ ءَ اِنت۔ چوناھا راجدوستی ءِ مارِشت دو عملاں چِست بیت: یکے وَ ھما وھد ءَ کہ تو گِند ئے ءُ سرپد بئے کہ تئی زمین ءُ زِرّ چہ کُدرتی گواجِن ءُ ھزانگاں پُر ءُ چکار اَنت ءُ دومی ھما وھد ءَ چِست بیت کہ تو گند ئے کہ زمین ءُ زرّ ءِ گواجن ءُ ھزانگ وَ باز اَنت بلے تئی نہ اَنت بزاں تئی زمین ءُ زِرّ ءِ سرجمیں گواجِن ءُ ھزانگاں دگہ گبزہ گیریں اِستانے لُٹ ءُ پانچ کنگ ءَ اِنت۔ اے کتاب بلوچ ءِ راستی ءُ بزّگی ءَ سَھرا کنت، بلوچ ءِ لگتمالیں زمین ءِ مارِشت ءَ دنت، زِرّ ءِ ساھدار، سِنگ ءُ ریام، ءُ سرجمیں ھزانگانی رُپت ءُ روپی ءَ سَھرا کنت چمیشکا بلوچ ءِ جبین ءَ زِرّدوستی، زمیندوستی ءُ راجدوستی ءِ مارِشت ءَ رُودین ایت۔
آسر
اے کتاب ءِ سرجم کنگ ءَ پد من دوئیں گَل ءُ تکانسر بوتاں، گَلی چمیشکا کہ مارا یک پراہ ءُ شھگانیں زِرّے ھست ھمے زِرّ چہ بازیں ھزانگاں سرّیچ اِنت، ءُ تکانسری چمیشکا کہ اے زِرّ گِندگ ءَ مئیگ اِنت بلے مئے نہ اِنت۔ مرچاں چین ءِ یک ٹرالرے سِندھ ءِ 72 ٹرالرانی برابری ءَ کنت، ءُ اے ٹرالر یکیں ساھت ءَ دگنیا ءِ مائیگاں، مدگاں، کَاکُلیاں، ءُ کسانیں لُولکاں روپ ایت ءُ گوں وت بارت۔ اِد ءَ زانگ بیت کہ اے زِرّ بلوچ ءِ نہ انت۔ چرے ٹرالراں ناں تھنا زرّ ءِ ایکوسسٹم ھراب بوگ ءَ اِنت بلکیں بلوچ ءِ مھاشی چُکچینی اوں بوگ ءَ اِنت۔ ایشی ءَ چہ ابید اے کتاب ءِ تہ ءَ بازیں کسانیں پجّاری نبشتانک مان کہ آیانی نام ماں اے چمشانک ءَ گِرگ نہ بوتگ اَنت انچشکہ دریائی مار، بوجیگ، یدّار، مائیگ ءِ شکار کنگ ءِ ترز، ءُ دگہ بازیں چیز ھست اَنت کہ اے کتاب ءِ وانگ ءَ پد وانوک سرپد بنت۔ گڈی ءَ امیت اِنت عرفان اسلم دیمتر ءَ اوں اے پیمیں پَٹ ءُ پولی کتاب نبشتہ کنت ھسکر زِر ءِ لُٹ ءُ پانچ، زِرّی جاور، زرّ ءِ ساھدارانی چُکچینی، زِرّ ءِ مھشیات، زِرّوان ءُ بازیں چیز اَنت کہ آیانی بابت ءَ ما سرپد نہ ایں۔ منّتوار۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ساجد بلوچ
Previous article
پاکستان وتی آئین ءِ لگتمالی ءَ کنگ ءَ انت دانکہ بی وائی سی ءِ سروکاں بے توار کت بہ کن ایں- ڈاکٹر صبیحہ بلوچ
Next article
گوادر ءَ پاکستانی پوج ءِ چوکی سر ءَ اُرش، یک کارندھے بیران ءُ یکے ٹپی بیتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
منی اَھد ءِ شیرزال! سُمیہ مھروان کمبر
By
admin1
June 24, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
منی اَھد ءِ شیرزال! سُمیہ
نبشتہ کار: مھروان کمبر
دی بلوچستان پوسٹ
پدائی تھنا یک گالے نہ اِنت بلکیں یک شھزانتی یے، دیمھونی یے، وپایے گوں زمین ءَ۔۔۔اِشکے۔۔۔یک لیکھے، یک اَھدے ءُ یک اَنچیں وابے کہ آ پچیں چمّاں گوں ناں بلکیں دل ءَ چہ گندگ بیت۔ پدائی ھما آشک اَنت کہ آ وتی ھُوناں گوں زمین ءَ وشبو مین انت۔ آ وتی ورنائی ءِ بھاریں نوبتاں، وتی بچکنداں، واباں، واھشتان ءُ باندات ءِ وشیاں پہ گُلزمین ءَ ندر کن انت۔ لشکری ھیلکاری ءَ چہ گیش درد ءِ آس ءَ تپ انت، زُلم ءُ زوراکی ءِ تھاریں شپاں پہ آگاھی ءُ آجوئی ءِ دیستگیں واباں گوں دیم ءَ کاینت۔پدائی ھما اَنت کہ آ زندگی ءَ لیکھے جوڑ کن انت ءُ مرگ ءَ آجوئی ءِ اولی پدیانک سرپد بنت۔
پدائی ھما بنت کہ آ دُژمن ءِ دیم پہ دیم اُوشت انت ءُ دُژمن ءِ چمّاں چم پیشدار اَنت ءُ نہ تھنا آ وتی نگرھیں ساہ ءُ سراں بکشاینت بلکیں ھمے کُلوہ ءَ دے انت کہ گُلزمین ءِ مھر چہ ساہ ءُ سراں چہ ھم دیم ءَ تر اِنت۔
پدائی ھما کندیل بنت کہ آ وت ءَ روک کن انت ءُ گُلامی ءِ تھاریں شپاں آجوئی ءِ رُژن ءَ بکشا انت۔ آ واباں راستی ءِ پوشاکانی گور ءَ دیگ ءِ ھُنر ءَ بلد بنت۔
یک پدائی یے زندگی لس مھلوک ءِ زندگی ءَ چہ باز جُتا بیت۔ آ وتی مات ءُ پتانی سارتیں ساھگ ءَ یل کنت، آ وتی دوستدار ءِ یاتاں دل ءَ کبر کنت ءُ ھما پیچ ءُ تاب ءُ کُنٹگ چکاریں کِشکانی مُساپر بیت کہ اے راہ ءِ روگ ھر کسی وس ءُ واک ءَ نہ اِنت۔ آئی ءِ دیم ءَ بس یک منزلے بیت “آجوئی ءِ منزل”
مروچی ھما پدائی شیرزال ءِ سالروچ اِنت کہ آئی ءِ سپر ند (کلم) ءَ چہ بندات بوتگ ءُ شوروھاں چہ ھلاس۔ مردم گُش انت آ بیست سالی جنکے اَت، بلے آئی ءِ ھمت، سگ ءُ ھوسلہ چو بولان ءِ کوہ ءَ مستر اِت انت۔ آ تھنا یک جنکے نہ اَت، بلکیں ھما ترام(نزام) ءِ بگیر ءَ یک زھرشانی اَت، کہ آ جنکانی دست ءَ بس چوڑیک دیگ ءُ بے توار کنگ لوٹ انت۔
سُمیہ ءَ وت ءَ کُربان کُت ءُ پیش داشت کہ پدائی تھنا مردین آدم نہ بنت بلکیں ھما مردم بنت کہ کبزہ گیر ءِ زُلم ءُ زوراکیانی تُرس ءَ سر ءَ جھل نہ کن انت، آئی ءِ سر ءَ چادرے بہ بیت شر یا گُشانے بہ بیت شر۔۔۔
آ وتی گُڈی تامر ءِ تہ ءَ بچکندگ ءَ اَت، آئی ءَ مرگ ءِ ھِچ تُرس نیست اَت، نہ اَچ ما جُتا بوگ ءِ گم آئی ءَ وران اِت انت۔ بس آ روگ ءَ اَت ھما زھگانی وشیانی پچگرگ ءَ کہ شوروھانی ساھگ ءَ رُدان اِت انت۔
پدائی سُمیہ تھنا مجید برگیڈ ءِ یک سپاھیگے نہ اَت بلکیں بلوچ شیرزالانی یک اَنچیں توارے اَت کہ زُلم ءُ زوراکی ءِ ساھگ ءَ توپک ءِ زُور ءَ چیر ترینگ بوتگ اَت۔
جند ندر سمیہ ءِ داتگیں دیمھونی آئی ءِ اَمل ءِ گُڈی گواھی جوڑ بیت، وھدے آ شوروھاں وتی بالاد ءَ بند ایت ءُ دُژمن ءِ سر ءَ اُرش کنت گُڑا تھنا آئی ءِ بدن ٹکر ٹکر بیت بلے آئی ءِ پگر ءُ لیکہ داھم ھست ءُ نمیران بیت ۔ آئی ءِ توار ھما زمین زادگانی گوشاں کپ ایت کہ آ راستی ءِ منوک ءُ شوھازوک اَنت، آئی ءِ یات ھما دلانی تہ ءَ زندگ اِنت کہ آ دل گُلزمین ءِ آجوئی ءَ پہ دریک ایت۔
سُمیہ ھما راجدپتر جوڑ بیتگ کہ داں اے جھان مان ایت سُمیہ ءِ نام مان ایت. سُمیہ مھر ءِ چیدگ جوڑ بیتگ ءُ اِشک ءِ زیبائیں درور… آ زُلم آماچیں مھلوک ءِ ھما زُبان جُوڑ بیتگ کہ آشوبی نازینکاں گُشان اِنت… آ بزگیں راج ءِ ھما چمّ جوڑ بیتگ کہ وتی ماتیں دیار ءِ زیبائی ءَ پیش داران اِنت. آ زُلم آماچیں مھلوک ءِ ھما دل اِنت کہ پہ ماتیں گُلزمین ءِ ھاتر ءَ دریک ایت. آ شائری ءِ ھما دراجیں لچہ اِنت کہ آ زُلم ءُ زوراکی ءِ بگیر ءَ نبشتہ کنگ بوتگ۔
سُمیہ ھما چراگ اِنت کہ آ سیاہ گواتاں گوں جنگ ءَ اَنت، ھما کندیل اِنت کہ سال ءِ چاریں موسماں بلان اَنت۔ ھما درد اِنت کہ درمان نہ لُوٹ ایت، آ گُلزمین ءِ بانک اِنت ءُ ڈیھ ءِ سپاھیگ اِنت۔
بُرز کوھی جاھے گُشیت “آئی ءِ داتگیں کُربانی تھنا پرز ءِ پیلو کنگ ءَ پہ نہ اَت، بلکیں وتی گُلزمین ءُ راج ءِ تھاریں شپاں یک نوکیں رُژنے ءِ بکشگ ءِ ھاتِر ءَ آئی ءَ وت ءَ کُربان کُت۔ اے کار آئی ءِ انساندوستی ءِ درشانے اَت۔ آئی ءَ وتی کش ءُ گْوراں بازیں جیڑہ ءُ جنجال، سکّی ءُ سُوری دیستگ اَت۔ آ داں ھما وھد ءَ آرام ءُ کرار ءَ نہ نِشت دانکہ آئی ءِ ھلاسی ءَ وتی زُورے نہ چکاس اِت۔ آئی ءِ دل تھنا پہ زمین ءِ دِریکگ ءَ اَت۔”
“وتی داتگیں کُربانی ءِ سَوَب ءَ آ یک اَنچیں کندیلے اَت کہ تھاریں شپ ءِ دامُن ءَ گار بیتگیں مُساپراں کِشک ءُ راھاں پیش دارگ ءَ اَت۔ آئی ءِ وپاداری راجی زرمبشت ءَ گوں بندوک اَت۔ آئی ءِ کُربانی مارا ھمے درس ءَ دنت کہ مزنی دولت ءُ تاکت ءِ یکجاہ کنگ ءَ نہ اِنت، بلکیں کُربانی دَیگ ءُ سکّیانی ساھت ءَ گوں تمردی ءَ اُوشتگ اِنت۔”
سُمیہ ءِ یات تھنا ھما مردمانی دل ءَ زندگ نہ بنت کہ آئی ءِ نزّیک ءَ بیتگ اَنت، بلکیں آئی ءِ یات مُچّیں انسان ءِ سماہ ءُ زانت ءِ تہ ءَ چو کہ کتاب ءَ نکش بنت۔ آئی ءِ کِسّھاں آیوکیں پدریچ کار اِیت۔ آ یک زیبائیں زندگی ءُ ٹوھیں کُربانی یے ءِ گْواھی جوڑ بیت۔
جند ندریں سمّو تھنا یک نامے نہ اِنت بلکیں سرجمیں گوستانکے کہ وتی داتگیں دیمھونی ءَ چہ مار ءَ وتی شموشگ ءَ نیل ایت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت- 
Tags
مھروان کمبر
Previous article
سبی: پاکستان ءِ لشکر ءِ لشکر کشی برجاہ
Next article
آجوئی بس مردینانی دپ ءِ اوگام نہ انت، زالبولانی آستینک ءِ آس انت ۔ مجید برگیڈ ءِ کلوہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچستان ءَ رسانکدر ءِ آجوئی ءَ چمشانکے۔جیھند بلوچ
By
admin1
June 22, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچستان ءَ رسانکدر ءِ آجوئی ءَ چمشانکے
نبشتہ کار: جیھند بلوچ
دی بلوچستان پوسٹ
بلوچستان یک ھساس ءُ تاریکی دمگے کہ چہ زمینی مڈیاں سرریچ انت، اے وھد ءَ سرجم ءَ جار نہ پررینتگیں پوجی ءِ کبزہ ءِ چیر ءَ اِنت۔ پاکستان ءِ بنجاھی سرکار ءُ آئی ءِ زوراکیں لشکر ءَ ناں ایوک ءَ آئی ءِ جگراپیائی ءُ سیاسی وت واجھی ءِ سر ءَ بندش جتگ بلکیں گپ ءُ ھبر کنگ ءِ آجوئی ءِ سر ءَ ھم بے کساس بندش جتگ۔ سر زاھر ءَ جمھوری کانود ءِ پُشت ءَ کپتگیں اے پوجی ھاکمیت ءَ بلوچستان ءِ ھر ادارہ ءِ سر ءَ وتی واک گیش کتگ۔
پوجی اسٹیبلشمنٹ ءُ آئی ءِ چیر دستیں( اندیمین ادارہ) انٹیلی جنس ایجنسی نہ ایوک ءَ ھر پڑ ءَ ھست اِنت، ایشانی تہ ءَ سوبائی ھکومت، بیوروکریسی، ادلیہ ءُ رسانکدر ھم ھوار اِنت بلکیں آیانی سر ءَ املی کنٹرول ھم ھست اِنت۔ گچینکاری اسٹیبلشمنٹ ءِ وپاداراں مھلوکانی سر ءَ ایرماد کنگ ءِ مول ءُ مراد ءَ بس (شو آف) پیش دارگی جوڑ بوتگ اَنت۔ زور، ترس، لب ءُ لالچ ءُ رسانکدر ءِ دستاں کنگ ءِ پندل پہ اکتلاپ داروکیں تواراں بے توار کنگ ءَ کارمرز کنگ بنت۔
ریاستی بیانیہ ءُ رسانکدر ءِ کرد۔
بلوچستان ءَ روایتی ءُ نوکیں رسانکدر ءِ کرد ءِ سر ءَ بژن ءِ گپ ایش اِنت کہ آ ریاستی بیانیہ ءِ دیمروی ءَ گوں بندوک بوتگ۔ الیکٹرانک ءُ پرنٹ میڈیا ءِ گیشتریں بھر سرکاری اشتھارانی سوب ءَ بلوچستان ءِ ھستیں راست ءُ ھکیکتاں چہ چماں شانک دیگ ءُ دیم ءَ آرگ ءِ بجا ءَ تھنا پروپیگنڈا مشین جوڑ بوتگ اَنت۔ رسانکدر ءِ آجوئی ءِ داوا ھست اَنت بلے راستی ءَ اھوالکاری ءِ تھنا کار ھمیش اِنت کہ آ جنگی آپریشن، بلوچ سیاسی گلانی سر ءَ ریاستی بھتام ءُ سرکاری پالیسیانی سر ءَ بے تنکید ءَ لس مھلوک ءِ دیم ءَ پیش بہ کنت۔
پیسر ءَ بلوچ نودربر گل “بی ایس او آزات” ءَ اے رنگیں میڈیا ھاؤسانی ھلاپ ءَ میڈیا بلیک آؤٹ کمپین کتگ اَت کہ ایشی ءِ آسر ءَ چیزے وھد ءَ آیانی شنگ ءُ تالان تانسر ءَ بند بوتگ اَت۔ بلے ریاستی زور ءُ لب ءَ ملامانی سوب ءَ اے مزاھمت داں دیر ءَ نہ جل اِت۔
پرنٹ میڈیا ءِ جاور
بلوچستان ءَ چاپ بوؤکیں لھتیں دمگی روتاک چوش کہ “روزنامہ آزادی کوئٹہ” ءُ “روزنامہ انتکاب ھب” ءَ پیش ءُ گیشاں سیاسی جیڑھانی سر ءَ ھال ءُ اھوال یاکہ گلانی بیان داتگ اَت بلے گوستگیں یک سالے ءَ آیانی آجوئی چہ دست ءَ گرگ بوتگ۔ بلوچستان سرکار ءِ جارکش شاھد رند ءِ نگرانی ءَ اے روتاک اشتھار ءِ بندش ءِ وسیلہ ءَ مجبور کنگ بوتگ اَنت کہ ناں ایوک ءَ بلوچ راجدوستیں گلانی چشکہ بی این پی (مینگل) بی وائی سی، ءُ ڈاکٹر ماہ رنگ ءِ ھالاں چہ رکّینگ بہ بیت بلکیں آ سرجم ءَ بلیک آؤٹ کنگ بہ بنت۔
کوئٹہ ءِ مزنیں اھوالکارے ءَ گوش مالومداری داتگ اَت کہ ڈیلی انتکاب ءُ ڈیلی آزادی ءَ گوستگیں سال ءَ 100 ھزار کلدار ءِ بزاں یک کروڈ ءَ کم و گیش ءِ سرکاری اشتھار دیگ بوتگ اَنت۔ آئی ءِ گشگ ءِ ھساب ءَ 2024 ءَ 8.5 ملین زرّ ادارہ ءِ پالیسی ءِ کنٹرول کنگ ءِ ھاتر ءَ ”ٹولز“ ءِ بستار ءَ کارمرز کنگ بوتگ اَنت۔ اے دوئیں روتاک نوں بی وائی سی، ڈاکٹر ماہ رنگ ءُ بی این پی مینگل ءُ سردار اختر مینگل ءِ بابت ءَ ھم نبشتہ نہ کن اَنت ءُ آیانی بیاناں ھم چاپ نہ کن اَنت، اے گپ ءِ پدرائی (تصدیق) دوئیں روتاکاں گوں ھمگرنچیں دو جتا جتائیں دمگی اھوالکاراں کتگ۔
سوشل میڈیا ءُ ویب چینلانی کرد
روایتی رسانکدر ریاست ءِ دستاں و کارمرز بوتگ ءُ بوگ ءَ اِنت بلے سوشل میڈیا ءُ ویب چینل ءُ اھوالکاری پیج یک نوکیں رنگے ءَ دیم ءَ اتکگ اَنت۔ بلے اد ءَ ھم ریاستی اسر ءُ رسوک ءَ چہ آجوئی ایوک ءَ داوا اِنت۔ اسلام آباد ءُ کوئٹہ ءَ چہ بازیں ویب چینل بندات کنگ بوتگ کہ ائی ایس پی آر ءُ پوج تچک ءَ تچک آیانی کمک ءَ کنگ ءَ اِنت۔ “براق” ویب چینل یک پدریں درورے کہ ایشی ءِ مستریں مول ءُ مراد بی وائی سی ءُ بلوچ سیاسی رھشونی ءِ ھلاپ ءَ منپی پروپیگنڈا ءِ شنگ کنگ اِنت۔ ایشی ءَ ابید گوش اشکنگ ءَ اسلام آباد ءَ چہ دو دگہ ویب چینل ھم بندات بوتگ کہ آ بلوچ زرمبش ءَ کاؤنٹر بکن اَنت ءُ ریاستی وت گڑیں بیانیہ ءَ دیم ءَ بہ بر اَنت۔
اے ویب چینلانی رپورٹراں ماھانہ کم چہ کم سی تا پنجاہ ھزار کلدار ءِ پگار دیگ بیت۔ 50،000 ءَ ابید آیانی دپتر ءِ کرایہ، بجلی، انٹرنیٹ ءُ دگہ ھرچ ءُ درچ ایف سی یا انٹیلی جنس ادارھانی نیمگ ءَ چہ دیگ بنت۔ اے وتگڑیں اھوالکار رپورٹنگ ءِ بھانہ ءَ پہ انٹیلی جنس ایجنسیاں جاسوسی کن اَنت ءُ بازیں مردمے گوں آیاں ایجنٹ ءِ بستار ءَ سرگرم اِنت۔
گیر جانبداری ءِ وھم
لھتیں ویب چینل ءُ سوشل میڈیا ءِ تاک کہ وت ءَ ”غیر جانبدار“ ءُ ”آزات“ ءِ رنگ ءَ پیش دار اَنت آ ھم چہ درور ءَ ریاستی منسوبہ ءِ بھر اَنت۔ دمگی اھوالکارانی رد ءَ اے ویب چینلاں مالی کمک ءِ ھمراھی ءَ نوکیں سامان، کیمرہ ءُ دگہ آسراتی ھم دیگ بنت۔ اے سبب اِنت کہ بلوچستان ءَ ھر ھما اھوالکار کہ راستیں ءُ رھبندیں وڑے ءَ رپورٹنگ کنگ بہ لوٹ اِیت آیاں زور ءُ دھمکیاں ابید برے برے دزگیر کنگ ءُ باز وھد ءَ کوش آماچ کنگ ھم بیت کہ ایشی ءِ مستریوں درور لطیف بلوچ ءِ کوش اِنت۔
بلوچستان اے وھد ءَ آجوئی لبز ءُ لیکہ ءِ بدتریں بُھران ءَ گوزگ ءَ اِنت ۔ سھاپت ءِ مکدسیں پیشہ جنگ ءِ سلاہ ءَ بدل کنگ بوتگ کہ ایشی ءِ وسیلہ ءَ پوجی کارروائی پوشیدگ کنگ بنت ءُ ریاستی پروپیگنڈا دیم ءَ برگ بنت۔ ھندی اھوالکاراں ءُ گپ ءَ اے ھبر سھرا بوتگ کہ سرکار ءَ ھر دمگ ءَ پریس کلباں وتی ایجنٹ داشتگ اَنت کہ آ زاھر ءَ اھوال کار اَنت بلے کار پہ سرکار ءَ کنگ ءَ اَنت، اے وڑیں وپاداریں ویب چینل ءُ اھوالکاراں تاں اے اکتیار دیگ بیت کہ آ بلوچ سیاسی گلانی ھالاں شنگ بہ کن اَنت کہ اے تاسر ءَ بہ دنت کہ رسانکدر آجو اِنت، وھدے کہ درھکیکت اے درست یک داشتگیں منسوبہ بندیں رھبندے ءِ بھر اَنت۔
آسر
بلوچستان ءَ رسانکدر نوں وت واجھیں ادارھے نہ اِنت۔ ایوک ءَ الیکٹرانک ءُ پرنٹ میڈیا ناں بلکیں سوشل میڈیا ھم ریاستی کنٹرول ءَ اِنت۔ چشیں جاوراں بلوچستان ءَ آجو، شَپاپ ءُ زمہ واریں اھوالکاری ءِ ھیال یک وابے جوڑ بوتگ۔
بلوچ راج ءِ توار ءِ چیر دیگ،آئی ءِ رنج ءُ گم، آئی ءِ سیاسی جنز ءُ آئی ءِ سر ءَ بیوکیں زُلم ءُ زوراکیانی سرکپ کنگ ناں ایوک ءَ انسانی ھکانی مزنیں لگتمالی یے بلکیں دمگ ءِ تہ ءَ گیشتر آشوب ءُ کینگ ھم ودی کنت۔ یک شھوری، ذمہ وار ءُ گیر جانبداریں رسانکدرے اے بُھران ءِ یکیں گیشواری بوت کنت، شرت ھمیش اِنت کہ آئی ءَ ریاستی کنٹرول ءَ چہ آجو بوگ ءِ اجازت دیگ بہ بیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
جیھند بلوچ
Previous article
چہ کلات ءُ گوادر سے لاش دزکپتگ اَنت
Next article
کلات: پاکستانی فوج ءِ کاروان ءِ سر ءَ سَے بمب تراک کنگ بوتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آزمانک: واب گِندَگی نہ اِنت۔ شکر اللہ ازیم
By
admin1
June 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آزمانک: واب گِندَگی نہ اِنت
نبشتہ کار : شکراللہ ازیم
دی بلوچستان ءِ پوسٹ
پِت گوں وتی چُک ءَ تیاب ءِ دپ ءَ نِشتَگ اَت۔ وھد بے وھد بوگ ءَ اَت۔روچ ما زِر ءَ ایر روان اَت، تیاب ءِ چول گوں بے تواری ءَ آئی ءِ پت ءِ پاداں چُکّگ ءَ اِت اَنت۔
آئی ءِ پت کمو دیم آتک ءُ چُک ءَ گوں ھور نِشت ءُ روزَرد ءِ ندارہ ءَ چارگ ءَ اَت اَنت۔ روچ کہ زر ءَ ایر شُت ،چول ھم وار وار ءَ زور جنان اَت اَنت۔
ھمے وھد ءَ چہ دور ءَ ماسلے آتک ءُ پِت ءُ چُک ءِ نزیک ءَ رَس اِت۔ شما چونین اِت؟ ماسَل ءَ جُست گپت۔
ما ھمے میتگ ءِ مردم ایں.پِت ءَ پسو دات۔ تو زاناں کے ئے ؟ چُک ءَ پِت چار اِت ءُ پد ءَ ماسَل ءِ نیمگ ءَ چار اِت ءُ ھمے جُست گپت۔
پِت کمو ھَیران بوت ءُ ھچ نہ گْوشت ئِے ،شما نہ زان اِت کہ اِد ءَ بے وھد ءَ نندگ ءِ اِجازَت نیست؟.ماسَل ءَ گوں ترُندیں توارے ءَ گْوشت ۔.اِد ءَ نندگ ءِ اِجازَت نیست؟ پِت ءَ جُستی رنگ ءَ جُست کُت ، ھو ماسَل ءَ گْوشت-
پت ءَ چُش پسو دات ما وَ ھر بیگاہ اِد ءَ نشتگ ایں مارا کَس ءَ چشیں گپے نہ جتگ آ دگہ بیگاہ بوتگ اَنت، ساھب ءِ ھکم اِنت ماسَل ءَ گْوشت ۔
پِت ءَ چُک ءِ دست گپت ءُ بے تورای ءَ لوگ ءِ نیمگ ءَ روان بوت چُک بار بار ءُ پُشت ءَ چَک جنان ءُ چارگ ءَ اَت ۔
تھاری مان شانان اَت کمو وھد ءَ پد پِت ءُ چُک لوگ ءَ سر بوت اَنت ، پِت بے توار ءُ جیڑگ ءَ اَت ۔
چراگے لوگ ءِ دپ ءَ گوں دارے ءَ بستگ اَت ، چراگ ءِ روژنائی ءَ پِت ءِ جُستگیں ءُ بے تاھیریں چم چُگ ءِ گِندَگ ءَ پیداک اَت اَنت۔
پِت ءَ سر سرجاہ ءِ سر ءَ ایر کُت ءُ وپت۔ آ وابے گندگ اَت کہ آئی ءَ وتی میتگ ءِ کل ماسَل کَش اِتگ اَنت۔ آئی ءَ وتی زِر ءِ کل مال ءُ متاہ ءُ کیمتی ئیں چیز وتی لوگ ءَ آؤرتگ اَنت۔ وتی چُک ءَ گوشگ ءَ اِنت کہ نوں بے وھد ءَ مارا کَس تیاب ءِ دپ ءَ چہ پاد نہ کنت۔ نوں اے میتگ ءِ ساھب من وت آں ءُ منی ھکم کار کنت۔
پِت چہ واب ءَ گُڑ اِیت ءُ پاد کیت، چار اِیت تاں چُک واب اِنت پد ءَ سر ءَ ایر کنت پہ واب ءَ بلے واب نہ روت۔
سھب کہ بیت، پِت دل جنت کہ اے واب ءِ گپ ءَ گوں کے ءَ بکن آں ؟ کمو وھد ءَ جیڑ اِیت کہ اے گپ تالان کنگی نہ اِنت۔
روچ روان روان ءَ داں پد ءَ بیگاہ بیت۔ پِت پد ءَ چُک ءَ زُور اِیت ءُ روت ھما تیاب ءِ دپ ءَ  کہ ھمک بیگاہ آ شُتگ بلے مرچی ماسَل آیاں چہ ساری اتکگ اَت ءُ وت ءَ چیر داتگ اَت  کہ ساھب ءَ دیم داتگ اَت کہ بچار پِت ءُ چُک چے گپ کن اَنت؟
پِت ءُ چُک کہ سر بوت اَنت۔ چو ھمک روچی وڑ ءَ نِشت اَنت ، بلے پت باز گمیگ اَت۔ ابا چے گپے تو مرچی گپ نہ کن ئے ؟“ چُک ءَ جُست کُت۔
پِت ءَ پسو دات کہ من وابے دیستگ وابے دیستگ، چونیں وابے کہ تو چو گَمیگ ئے؟“ چُک ءَ جست کُت ماسَل ءَ وتی گوش ھمے نیمگ ءَ کُت اَنت گوشدارگ ءَ اَت۔
پِت: من دوشی واب ءَ دیست کہ من اِد ءَ کلیں ماسَل کِشتَگ اَنت، کلیں مال ءُ متاہ وتی کُتگ اَنت ءُ چُک ءَ پِت ءِ دست جَت ءُ وتی دست وتی چَپیں نیمگ ءَ ٹال کُت۔
پِت ءَ کہ چار اِت تاں ماسَل زھر زھر ءَ چارگ ءَ اِنت ءُ مئے نیمگ ءَ پیداک اِنت۔ ماسَل: دیم ءَ چے بوت ،واب ءِ؟
ھچ ،من انچو بس پت ءِ گپ گٹ اِت ماسَل ءَ گوشت ”مرچی وھد ءِ سر ءَ اد ءَ چہ پاد بیا اِت“۔ ماسَل رھادگ بوت۔
ھو پت ءَ پسو دات آ ءُ چک گوں ھمے ماسَل ءِ روگ ءَ ،دیم پہ لوگ ءَ شُت اَنت ماسَل کہ ساھب ءِ کار گِس ءَ سر بوت درُستیں کِسہ ئِے کُت اَنت۔
ساھب: اے مرد کے اِنت، ایشی ءَ بْیار منی گور ءَ ؟ ماسَل: جی واجہ ماسَل شُت لوگ ءَ چہ پت ءُ چُک آؤرت اَنت ساھب ءِ دیم ءَ پیش کُرت اَنت۔
ساھب :اے واب کے ءَ دیستگ ؟ پت ءَ پسو دات من ساھب ءَ ماسَل ءَ گْوشت کہ ایشی ءَ جَلّاد ءِ گور ءَ بر ، پاھو دیگی اِنت۔ آئی ءَ پت دست ءَ گپت ءُ زھگ پت ءِ پُشت ءَ آیگ ءَ اَت۔
جَلّاد ءَ چُک ءِ پت ءَ پاھو ءِ چِٹ گُٹ ءَ دات گْوشت چوشیں واب گِندَگی نہ اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شکر اللہ
Previous article
آجوئی ءِ توار سمّو – وسیمہ بلوچ
Next article
تربت : بی وائی سی ءِ زھرشانی بُنجل برجاہ ءَ اِنت، یکرندے پد ءَ۔پولیس ءِ اڑان
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آجوئی ءِ توار سمّو – وسیمہ بلوچ
By
admin1
June 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آجوئی ءِ توار سمّو
نبشتہ کار: وسیمہ بلوچ
دی بلوچستان پوسٹ
جند ندری سمیہ بلوچ یک دلیریں بلوچ زالبولے اَت، کہ آئی ءَ وتی ساہ ءُ سر پہ وتی وتن  بلوچستان ءِ آجوئی ءِ ھاتر ءَ کربان کُت انت۔۔ سمیہ یک وانندہ ءُ زانتکارے اَت سمیہ بلوچ ءَ وتی راج ءِ ھک ءُ آجوئی ءِ ھاتر ءَ وت ءَ کُربان کُت آ مدام وتی راج ءِ وپادار بوتگ ءُ گُڈی ءَ آئی ءَ وتی ساہ پہ بلوچستان ءِ آجوئی ءِ ھاتر ءَ نَدْر کُت۔
آئی ءِ شھادت بلوچ راج ءِ راجدپتر ءِ تہ ءَ یک درپشناکیں استالے یے درور ءَ انت چہ ایشی ءَ پدّر بیت کہ زالبول پہ وتی ڈیھ ءَ ھچ وڑیں کربانی دیگ ءَ چک ءُ پد نہ بنت۔۔سمیہ پہ بلوچ ءِ نوکیں پدریچ ءَ ھمت ءُ ندر بوگ ءِ مزنیں شانے زانگ بیت۔
سمیہ بلوچ ءَ زلم ءُ زوراکی ءُ زُلم ءِ ھلاپ ءَ جنگ کتگ آئی ءِ جیڑگ ایش ات کہ مارا جنگ کنگی انت وتی جھد ءِ تہ ءَ بدلی آرگی انت آئی ءَ بس گپ نہ جتگ ات میدان ءَ دراتکگ ات۔
گُڈسر ءَ آئی ءَ پہ بلوچستان ءَ وتی سر ھم ندر کُت آئی ءِ شھادت ءَ بازیں مردم چہ واب ءَ پاد اتک اَنت ءُ پہ وتی ڈیھ ءَ چیزے کنگ ءِ ھمت دات اَنت مروچی ھم آ ھاسیں رنگ ءَ پہ بلوچ زالبولاں یک مسالے زانگ بیت کہ آ ھم ھر وڑ ءَ دیم ءَ شُت کن اَنت۔
من پدائی سمیہ بلوچ ءَ نان ایوک ءَ سنگتے یے بستار ءَ زانتگ بلکیں یک رھشونے رژنائی یے ءُ مسالے یے بستار ءَ زانتگ ما مُدام یکجاہ اِتیں  کندگ ءُ گپ ءَ اِتیں وڑ وڑیں واب گندگ ءَ اِتیں بلے آئی ءَ مدام گُشت مارا چیزے کنگی انت کہ اگاں ما بے توار بہ بئیں گڑا مئے باندات ءِ آکبت تباھی ءُ بربادی ءِ نیمگ ءَ روت۔
سمیہ ءَ بس گپ نہ کُت آئی ءَ وتی گپانی سر ءَ امل ھم کُت آئی ءَ وتی وتن راستی ءَ دوست بوتگ اَت ءُ آئی ءِ دل ءِ واھگ اَت کہ ھر بلوچ زھگ گوں شرپ ءُ زانت ءُ آجوئی ءَ زندگ بہ بیت۔
آئی ءِ شھیدی پہ من سک ءَ تورناک اَت بلے من ءَ نزور ئِے نہ کُت بلکیں من ءَ گیشتر مھکم ئِے کُت آ انگت منی دل ءَ زندگ اِنت ھر دمان ءَ کہ من پہ راستی ءَ گپ جناں وھدے کہ من وتی زمین ءِ ھاتر ءَ جیڑاں منی سنگت سمیہ تو شتگ ئے بلے تئی گپ تئی کندگ ءُ تئی کربانی مدام منی ھمراہ اَنت-
ما یکجاہ آجو ءُ آبادیں بلوچستان ءِ واب دیستگ اَت سمیہ ھما وابانی راست کنگ ءِ ھاتر ءَ دیم ءَ شت ءُ پد ءَ واتر نہ بوت بلے راستی ھمیش اِنت آ منی ھیال ءُ جیڑگانی تہ ءَ زندگ انت ھر دمان ءَ کہ من وتی راج ءِ بابت ءَ جیڑاں آ منی ھمراہ اِنت۔
وھدے کہ من راستی ءُ انساپ ءِ ھاتر ءَ اوشتاں سمیہ من ءَ تئی سک یات کیت بلے تئی یات پہ من سکین انت تی یات مدام منی دل ءَ زندگ اَنت۔
سمیہ ءَ ھر وھد ءَ گُشت کہ ما بلوچ جنک ھرچی کُت کن اِیں ءُ آئی ءِ دل ءَ لوٹ اِت کہ بلوچ جنک چہ وتی بندیں کوٹیاں در بہ کپ اَنت کتاباں دست بہ گِر اَنت وتی توار ءَ بُرز بہ کن اَنت ءُ دگنیا ءَ پیش بہ دار اَنت کہ ما چہ کس ءَ کمتر نہ ایں۔ آئی ءِ گپ آئی ءِ ھمت منی دل ءَ نبشتہ اَنت ما یکجاہ زند گوازینگ ءِ واب دیستگ ات بلے آئی ءَ وتی واب راست کُت انت ءُ شُت ءُ من ءَ آئی ءَ زند گوازینگ ءِ رھبند وانینت انت۔
مروچی ھم اگاں من وھدے نزور باں گُڑا  سمیہ ءِ توار منی گوشاں کپ ایت ءُ من مھکم باں ءُ من پد ءَ گوں وتی ھمت ءَ اوشتاں۔ سمیہ تو چہ مئے میان ءَ شتگ ئے بلے تی ھیال ءُ تئی دوستی پہ ابد منی ھمراھی ءَ زندگ اَنت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
وسیمہ بلوچ
Previous article
دُکی ءُ شال ءَ اُرشاں ایم آئی ءِ ایجنٹ ءُ سی ٹی ڈی ءِ کارندہ نشانگ کتگ انت- بی ایل اے
Next article
آزمانک: واب گِندَگی نہ اِنت۔ شکر اللہ ازیم
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
فرانز کافکا ءِ کتاب ”میٹامورفوسز“ ءِ سر ءَ یک چمشانکے – ساجد بلوچ
By
admin1
June 19, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
فرانز کافکا ءِ کتاب ”میٹامورفوسز“ ءِ سر ءَ یک چمشانکے
چمشانک: ساجد بلوچ
دی بلوچستان پوسٹ
اے کتاب یا آزمانک ءِ نبشتہ کار فرانز کافکا اِنت، اے کتاب ءِ اولی چاپ مارچ 2011 ءَ بوتگ، ءُ اے کتاب ءِ اولی چاپ ءِ شنگکار ”کلکشان پبلشرز دی اوئیس اسکول گوادر“ بوتگ۔ اے کتاب ءِ دومی چاپ جنوری 2025 ءَ بوتگ ءُ اے کتاب ءِ دومی چاپ ءِ شنگکار ”مُلا اسمائیل لبزانکی گل پُلاباد” بوتگ۔ شھید زاھد آسکانی ءَ اے کتاب بلوچی زبان ءَ ترّینتگ۔ فرانز کافکا ءِ آزمانک ”میٹامورفوسز” لھتے ارزشتداریں بھراں پوش ایت انچشکہ فرانز کافکا ءِ زند، چاگر ءِ تہ ءَ آئی ءِ لبزانکی بَھرِشت، کافکا ءِ کسہ، ءُ کافکا ءِ آزمانک ”میٹامورفوسز” ءِ سے ئیں دَر۔
کتاب ” میٹامورفوسز” مارا فرانز کافکا ءِ زند ءِ بابت ءَ لھتے بنیاتی سرپدی دنت کہ کافکا بُندر ءَ کُج ئیگ اِنت ءُ کدی ودی بوت ءُ چہ کجا وتی وانگ دربرتگ، آئی ءِ پِت ”ھرمن کافکا” ءِ سیادی گوں چُک ءَ بزاں ”فرانز کافکا”چون اِنت، ءُ آئی ءِ مات ءُ گوھارانی بارہ ءَ اوں مارا آگاھی دنت۔ فرانز کافکا 3 جولائی 1883 ءَ پراگ ءَ ودی بوت، انّو چِک ریپبلک ءِ یک شَھرے ءُ پیسر ءَ اے شَھر آسٹریا ءِ بھرے بوتگ۔ آئی ءِ پت ھرمن کافکا یک مزنیں کارجاھے ءِ مالک بوتگ بلے نوں چُک ءِ چمدار اِنت ءُ آئی ءِ مات جولی کافکا ءَ یک سیریں ءُ وشھالیں یھودی کھولے ءَ گوں سیادی بوتگ۔ فرانز کافکا ءِ ماتی زبان جرمن بوتگ۔ آئی ءِ سے گوھار بوتگ اَنت بلے بد بھتی ءَ آئی ءِ سے ئیں گوھار جنگ ءِ وھد ءَ نازی کیپ ءَ کُشگ بوتگ اَنت۔ اے کتاب ءَ آئی ءِ وانگی زند ھم سَھرا کُت کہ آئی ءَ وتی بِنداتی وانگ چہ جرمن نیشنل اینڈ سِوِک ایلیمنٹری اسکول ءَ ونت ءُ رند ءَ 1906 ءَ چہ فرڈیننڈ کارل شاھدربرجاہ ءَ کانود ونت ءُ سرجم کُت۔ ھمے وھد ءَ فرانز کافکا زانتکارانی یک ٹولی یے ءِ بھرے جوڑ بوت ءُ ھمے ٹولی ءِ تہ ءَ فرانز ورفل، اوسکر بوم، ءُ براڈ میکسن ھوار ات اَنت۔
اے کتاب فرانز کافکا ءِ لبزانکی بَھرِشت ءَ اوں زاھِر کنت ءُ مارا سرپدی دنت کہ چیتو کافکا ءَ وتی پِت ءَ را گُشت کہ آئی ءِ دْراھیں نبشتانک آئی ءِ پِت ءِ بابت ءَ اَنت ءُ چیتو وتی سر پت ءِ دلبند ءَ ایر کنگ ءَ پد ھچ گُشت ئے نہ کُت۔ چوناھا ھرمن کافکا ءِ سیادی گوں آئی ءِ چُک فرانز کافکا ءَ وش وش نہ اِنت بزاں یک نیزوریں زھگے ءُ یک زوراکیں پِتے ءِ سیادی ءَ مئے دیم ءَ سَھرا کنت۔ ایشی ءَ ابید چہ آئی ءِ لبزانکی بَھرِشت ءِ تہ ءَ آئی ءِ گیشتریں نبشتگیں مواد اگزسٹینشلزم ءُ مڈرنزم پیشدار اَنت۔ گڈی ءَ فرانز کافکا 3 جون 1924 ءَ اے دگنیا یلہ کنت ءُ دائمی لبزانکی پِڑ ءَ نمیران بوت۔ فرانز کافکا وتی راجمانی زِبھری ءُ بے ستکّی ءِ سر ءَ وش وش نہ ات، آئی ءَ وتی دوستیگیں سنگت براڈ میکسن ءَ مدام گشت کہ منی مرگ ءَ چہ پد منی دْراھیں نبشتہ کُتگیں مواداں دیم ءَ میار بلے آئی ءِ سنگت ءَ اے پیم نہ کُت بلکیں میکسن ءَ آئی ءِ نبشتہ کُتگیں دْراھیں مواد دیم ءَ آؤرت اَنت۔ فرانز کافکا ءِ دیم ءَ آؤرتگیں نمدی، آزمانک، ءُ کتاب جَھل ءَ یک یک ءَ داتگ اَنت۔
1۔ 1912 ءَ آئی ءَ وتی آزمانک ”میٹامورفوسز“ ھلاس کُت۔
2۔ 1913 ءَ آئی ءَ وتی کتاب “میڈیٹیشن“ نبشتہ کُت۔
3۔ 1916 ءَ کافکا ءَ وتی کتاب ”ججمنٹ” نبشتہ کُت۔
4۔ 1919 ءَ آئی ءَ وتی پِت ءِ سر ءَ نمدی یے نبشتہ کُت۔
5۔ 1919 ءَ کافکا ءَ In the Panel Colony ءُ Country Doctor نبشتہ کُت اَنت۔6۔ 1924 ءَ آئی ءَ وتی آزمانک “A Hunger Artist” نبشتہ کُت۔اے کتاب ءِ تہ ءَ واجہ اے آر داد کافکا ءِ کسھی داب ءَ اے پیم ءَ بیان کنت کہ فرانز کافکا وتی کسھانی وسیلہ ءَ نوکیں کسھی لبزانک (فکشن) ءِ اولی رند ءَ بُنھِشت ءَ ایر کنت ءُ کافکا ءِ میٹامورفوسز دگنیا ءِ تہ ءَ ھما بے مٹّیں ساچشت اِنت کہ آئی ءِ جاگہ تنی گت ءَ ھچ آزمانک نویساں نہ گپتگ۔ اے نبشتگیں آزمانک بنی آدم ءِ ناسرجمیں زند ءَ سَھرا کنت کہ ” زند یک ازابے ءُ مردم ھما وھد ءَ آسودگ بنت وھدیکہ آ وتی چماں نز کن اَنت ءُ چرے دگنیا ءَ رُکست بنت۔”
ایشی ءَ چہ ابید آزمانک ”میٹامورفورسز” ءِ اولی دَر وانوکاں ھمے آشنا کنت کہ وھدیکہ گریگر سمسا سُھب ءَ چہ واب ءَ پاد کیت گڑا آئی ءِ جِسم سرجمی ءَ یک مزنیں لُلّکے ءِ تہ ءَ بدل بوتگ گڑا چمدا چہ گریگر سمسا ءِ گمیگیں کسہ بندات بیت۔ چوناھا اولی در گیشتر گریگر ءِ دوئیں کھول ءُ کارجاہ ءِ بیگانگی ءِ لیکہ theme of alienation، کھول ءِ جُنزانک Family Dynamics، ءُ آئی ءِ مارِشتِ کمتری ءِ اَسَر Dehumanizing Effects ءَ وانوکاناں پیشدار ایت۔ پیسر ءَ من ھمے جیڑ اتگ کہ ھر راجمانے ءِ تہ ءَ اگاں کسّے ھاسکر بچکے یا مردینے بے روزگار بہ بیت گڑا آئی ءِ چوناھا ءَ چاگردی بستار اوں ھلاس بیت بزاں مالی بستار ءِ زِبَھری چاگردی بستار ءِ زِبَھری ءَ ودی کنت بلے اے کتاب ءِ وانگ ءَ چہ پد من ھمے سرپد بوت آں کہ کھول ءُ کارجاہ ءِ نیمگ ءَ سمسا ءِ چاگردی زِبَھری، تھنائی، ءُ مارِشتِ کمتری ءِ سبب تھنا مالی بستار ءِ نہ بوگ نہ ات بلکیں دوئیں روزگار ءِ یلہ کنگ بزاں کارجاہ ءِ نہ روگ ءُ انسانی جِسمے یک لُلّکے ءِ تہ ءَ بدل بوگ ات۔ نو شما بگش ات کہ یک لُلکّے ءِ سر ءَ گڑا چے اُومیت دارگ بیت۔ بلّے تُرے کافکا ءِ کسہ یک فِکشنے ات بلے اے آزمانک آئی ءِ راستیں زند ءَ زاھِر کنگ ءَ اِنت۔ بلے دْراھیں چاگردی ڈالچاریاں ابید گریگر ءِ بُنیاتی وِھم آئی ءِ نوکری ءُ کھول ءِ مالی ھالت ءِ سر ءَ ات۔ یکے وَ ھمے جیڑگاں تکانسر کُتگ ات کہ آئی ءَ چہ نوکری ءَ کارجاہ ءِ منیجر مہ کَش ایت پرچاکہ یکے آ کارجاہ ءِ وھد ءِ ھساب ءَ پش کپتگ ات ءُ دومی آئی ءَ چیپ کلرک ءِ دروازگ ءِ بازیں ٹُکّگاں دروازگ پچ کُت نہ کُت پرچاکہ لُلُکیں گریگر ءِ تہ ءَ اِنچو آٹیگ نیست ات کہ آ پَلنگ ءِ سر ءَ پاد بئیت ءُ بروت دروازگ ءَ پچ بکنت۔ گریگر ءَ دیر ات اے کارجاہ ءَ از ءَ سیلزمین کار کُتگ ءُ بھ نادْراہ ھم نہ بوتگ گریگر ھمے گپ ءَ پُر اومیت ات کہ ھر چیز بہ بیت منیجر آئی ءَ چہ کار ءَ نہ کش ایت بلے دومی نیمگ ءَ منیجر ءَ مدام ھمے جیڑ ات کہ کارجاہ ءِ سرجمیں مردم جانبڑ انت ءُ آ مدام نادْراھی ءِ نام ءَ کارجاہ ءَ وھد ءِ سر ءَ موجود نہ بنت۔ اولی در مارا ھمے سرپدی دنت کہ اولسر ءَ گریگر سمسا ءِ مات، پِت، ءُ گوھار گریگر ءِ ھالت ءِ گندگ ءَ باز تکانسر بنت بلے لھتے وھد ءَ پد آیاں سمسا ڈامیچ reject کُت۔ متلب گریگر چاگرد ءِ تہ ءَ اَنچو بے کار ءُ جانبَڑ ات آ یک لُلّکے ءِ ڈول ءَ چارگ بوت انچوشکہ یک لوگے ءِ تہ ءَ گِندے مارے، زُمے، ءُ یاکہ دگہ لُلّکے بئیت آئی ءَ لَٹ بہ جن اَنت ءُ بہ گَلّین اَنت گریگر ءِ زندگی ھمے ڈول ءَ ات۔ دیراں تک کس ءَ نہ زانتگ کہ گریگر یک لُلکّے ءِ تہ ءَ بدل بوتگ ایشی ءِ سبب ایش ات کہ آئی کمیونیکیشن گوں کھول ءُ چیپ کلرک ءَ شریں وڑے ءَ بوگ ءَ نہ ات پرچاکہ انسانی ءُ لُلُکی کمیونیکیشن من پیسر ءَ بھ اِش نہ کُتگ چمیشکا آیانی کمیونیکیشن نہ بوت ھالانکہ گریگر ھر گپ ءِ پسّہ ءَ دیگ ءَ ات بلے کھول ءُ چیپ کلرک ءَ آئی ءِ توار ءِ ھچ برمش نہ مار ات۔ چمیشکا بزگیں گریگر وتی کمرہ ءَ چو زندان ءَ زندانیگ ات، تھنا ات، ءُ وتی گوستگیں ءُ نوکیں زند ءِ تپاوت ءَ کنگ ءَ ات۔
میٹامورفوسز ءِ دومی دَر گریگر ءِ ھالتِ زندگی ءَ ھمے پیشدار ایت کہ اَنچو کہ سمسا یک لُلُکّے ءِ تہ ءَ بدل بیت گڑا آئی ءِ کھول آئی ءَ کبول کنت ھاسکر آئی ءِ گوھار ”گریٹ” آئی ءِ باز ھیالداری ءَ کنت بلے رند ءَ آ چہ گریگر ءَ دور بوان بیت پرچاکہ کھول ءِ مالی ھالت سک ھراب بیت آئی ءِ کھول ءِ تہ ءَ کس کار ءَ نہ بیت ءُ گریٹ مجبور بیت کہ کار بہ کنت ھمے سبب ءَ گریٹ چہ وتی برات ءَ گِستا بیت۔ چوناھا آئی ءِ پت ءِ سیادی گوں وتی چُک ءَ شر شر نہ ات ءُ آئی ءِ مات ءَ وتی زھگ چار ات کُت نہ کُت چمیشکا گریگر کمرہ ءَ تھنا کپتگ ات بس ھما کہ یکے کیت چو جیلیانی وڑ ءَ ایشی ءَ سُھب ءُ شپ ءَ ورگ دنت ءُ روت۔ لوگ ءِ مالی ھالت ءِ ھرابی ءُ گریگر ءِ بے کاری گیشتر دوری پیداک کنگ ءَ ات۔ پیسر ءَ وَ کھول گریگر ءِ چمدار بوتگ ات پرچاکہ آ کار ءَ بوتگ بلے نوں گریگر وَ چُش ات ءُ نوں گریٹ ءُ ھرمن کافکا وتی مالی بستار ءِ گِھتر کنگ ءِ ھاتر ءَ وت جھد کنگ ءَ ات اَنت۔ اے کتاب ءِ وشتریں چیز ایش اِنت کہ گریگر جَسدی ھساب ءَ وَ سواسو یا کاکروچے ات بلے آئی ءِ مجگ انسانی مجگے ات آ جیڑگ ءَ ات مارگ ءَ ات چمیشکا گریگر چاگردی زِبَھری، مارِشتِ کمتری، ءُ تھنائی ءَ مارگ ءَ ات۔ کھول ءَ گریگر ءِ کمرہ ءِ کالین ءُ آ دگہ دْراھیں چیز کش ات اَنت ابیدے آئی ءِ اکس ءَ کہ پریم ءِ تہ ءَ دی وال ءَ ٹَنگ اتگ ات گڑا کمرہ ءِ سَپائی ءِ وھد ءَ گریگر ءَ جَھل ءَ سِٹے بست بُرز ءَ شُت دی وَال ءَ وتی اکس ءِ کرّ ءَ لِچ ات ءُ گریگر ءَ وھدے وتی اکس چار ات گڑا آئی ءَ پد ءَ وتی پیسریگیں زند ءُ انوگیں زند ءِ بابت ءَ جیڑ ات۔ کھول گریگر ءِ موجودگی ءَ ھچ مارگ ءَ ات چمیشکا گریگر چاگردی زِبَھری ءُ تھنائی ءَ مارگ ءَ ات۔ دومی دَر ءِ تہ ءَ پِت ”ھرمن کافکا” ءَ کار ءِ گُد مدام لوگ ءَ گورا ات اَنت ءُ ھمے زاھر کنگ لوٹگ ءَ ات کہ نوں کھول ءَ من وت چلائینگ ءَ آں ءُ گریگر چہ پِت ءِ کِرد ءَ گیشتر دلپروش ات ءُ وت ءَ ملامَت کنگ ءَ ات۔
آزمانک ”میٹامورفوسز” ءِ سیمی دَر ءِ تہ ءَ گریگر ءِ مارِشتِ تھنائی ءُ کھول ءِ ڈالچاری گیش بیت، گریگر چرے زند ءَ بیزار بیت، ءُ گریگر بازیں تکانسری ءُ جَسدی نزوریاں سَگ ات نہ کنت ءُ چرے زند ءَ رُکست بیت۔ سیمی دَر ءِ رِد ءَ گریگر ءِ کمرہ چہ گند ءُ گَسڑاں پُر کنگ بیت ءُ گریگر ءِ کمرہ ءِ تہ ءَ زندگی کنگ گران بیت۔ آئی ءِ زندگی سرجمی ءَ تباہ بیت، آئی ءَ ڈالچار کن اَنت، ءُ گڈی ءَ آئی ءِ ورگ اوں بند کنگ بیت۔ آئی ءَ زندگی کنگ ءِ اوپار ھست ات ءُ ورگ ءِ شوھاز ءَ بازیں سُر ءُ پُرے کُت، بلے شُد ءَ بے وار کُتگ ات۔ ابیدے گریگر ءِ کمک ءُ ورگ دیگ ءَ آیاں وتی مالی گِھتری ءِ بابت ءَ جیڑ ات۔ کھول ءَ گڈی ءَ گریگر ءِ یلہ دیگ ءِ پیسلہ کُتگ ات ءُ آئی ءِ گوھار ”گریٹ” ءَ آئی ءِ تاچینگ ءِ ھاتر ءَ آئی ءَ سمسا ءِ کمرہ ءَ کوھنیں ءُ بے سریں سوت چالو کُت، سوت 16th کَرن ءِ سوت ات اَنت۔ گریٹ ءَ سوت کمرہ ءِ تہ ءَ چالو کُت ءُ وت شُت۔ گڈی ءَ گریگر چہ بازیں شُد، چاگردی زِبَھری، ءُ تھنائی ءَ لوگ ءَ یلہ کنت ءُ رند ءَ اے کوڑاھیں دگنیا ءَ یلہ کنت۔
آسر
فرانز کافکا ءِ کسہ دگنیا ءَ چُشیں راجمانے نیست کہ آئی ءِ بابت ءَ مہ بیت، اے کسہ گندگ ءَ یا وانگ ءَ یک مردمی کسھے بلے سرجمیں چاگرد ءَ سَھرا کنت منی نزاں اے یک یونیورسل کتابے۔ اے کتاب ھمے سرپدی دنت کہ اگاں یک کھولے ءِ تہ ءَ کسّے کار ءَ اِنت گڑا آئی ءَ چاگردی بستار ھست اگاں کموکے جَھل ءُ بُرزی یے بئیت یاکہ آ بے کار بہ بیت گڑا بزاں آ مردم ناں تھنا بیگانگی بلکیں مارِشتِ کمتری، تھنائی ءُ بے شرپی ءِ دیمپان بیت، آئی ءِ زندگی چو سواسو ءُ یاکہ کاکروچے ءِ وڑ ءَ بیت مردم پہ لَٹ تاچین اَنت ئے انچشکہ فرانز کافکا ءِ زندگی بوتگ۔ چوناھا کس نہ لوٹ ایت کہ آئی ءَ راجمان ءِ تہ ءَ چاگردی بستار دیگ مہ بیت ھر کس ازت ءُ چاگردی بستار لوٹ ایت، کس پہ وشّی وتی کار ءَ یلہ اوں نہ کنت لھتے جیڑھانی بنیات ءَ برے برے چیز یلہ کنگ بنت بلے ایشی ءِ بزانت بھ اے نہ اِنت کہ راجمان ءِ تہ ءَ کھول وتی زھگاں پہ زرّ ءُ مال یلہ بہ کن اَنت۔ اے کتاب ءِ وانگ ءَ چہ پد من ھمے جیڑ آں کہ دگنیا ءِ تہ ءَ توری بلے لھتے راجماناں وانگی، مھاشی، آدگہ پِڑاں دیمروئی کُتگ بلے آ انگت مجگی گلام اَنت انچشکہ کہ کافکا ءِ کھول ءِ درور ءَ بزور ایں ما۔ وتپرستی ءُ زرّپرستی شر شریں راجماناں تباہ کن اَنت۔ گڈی ءَ کھول ءِ بھ بزانت اے نہ اِنت کہ چُک مِری دّری زّر ءُ مال بیار ات بلکیں کھول سکّی ءِ وھد ءَ پروشتگیں مردماں ءُ زھگاں پادگ بہ دنت، ساھگ بہ دنت، ءُ ازت بہ دنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ساجد بلوچ
Previous article
ھُزدار ءُ وڈھ اُرشانی زمہ واری بی ایل ایف ءَ منّ اِتگ اَنت
Next article
بی وائی سی ءِ گل ءِ رھشونانی یل نہ کنگ ءُ زورانسری آوار جنی ءِ ھلاپ ءَ تربت ءَ شُدکُشیں ھڑتالی بُنجلے برجم داشتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
زند ءِ مکسد گلامی نہ اِنت-سنگت زِر اوست
By
admin1
June 19, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
زند ءِ مکسد گلامی نہ اِنت
نبشتہ کار: سنگت زِر اوست
دی بلوچستان پوسٹ
زندگی یک ناسرجمیں کسھے دُگنیا ءِ واست ءَ بلکیں زندگی ءِ متلب ءُ مانا دگر بہ بنت بلے پہ گلامیں کوماں زندگی ءِ متلب بس زندگ بوّگ اِنت ، گلامی ءِ توک ءَ کس نہ زانت کہ من چینچو وَھد ءَ زندگ باں یا کہ نا، گلامی ءِ توک ءَ یک ساھتے ھم اُمیت دارگ نہ بیت، بلے ھمیش اِنت زندگی۔
اے زند ءَ ھر یکے بس وتی توک ءَ گار اِنت، کسے گوں وشیاں ءُ کسے گوں گم ءُ اَندوہ۔ بلے گلامی ءُ زندگی ءِ تہ ءَ ھر کسی سوچ ءُ ھیال دگر اَنت، زندمان ھما وَھد ءَ وَش اِنت کہ تئی سرجمیں مُراد گوں وشیاں لیب کَن اَنت، بلے اے چیز ءَ کس نہ زانت، کہ زندمان ھما مردُمانی واست ءَ سک وَش اِنت کہ آئی ءَ دُگنیا ءِ توک ءَ کُلّیں وَشی رَس اِِتگ اَنت ءُ ھرچ واھشت سرجم بوتگ اَنت، بلے ھما مردُمانی واست ءَ زندمان ءِ سکیں نہ وَشّیں چیز ھما اِنت کہ آیاں زندگی ءِ توک ءَ ھچ وَشی نہ دیستگ ءُ آیاں وتی سرجمیں زند گوں گم ءُ رنجانی تہ ءَ گوازینتگ۔
بلے زندگی ھمیش اِنت پہ کس ءَ سرجم نہ اِنت۔
اے زند ءِ توک ءَ کُجام ھم درد ءِ کسہ بہ بیت، یک ماتے ءِ درد پہ آئی ءِ گار ءُ بیگواھیں چُک ءَ کہ سالانی سال ریاست ٹارچرسیل ءَ بند اَنت یا کہ گار ءُ بیگواھی ءَ پَد آیانی زھگانی ٹپ ءُ ٹُوریں لاش کہ جنگل ءُ گیابان ءَ دور دیگ بوتگ اَنت، یا کہ لاڑُکیں گھارانی مھروانیں براتانی گار ءُ بیگواھی ءِ درد بہ بیت، یا کہ پیر ءُ کماشیں ورنائیں زھگ ءِ گار ءُ بیگواھی ءُ دوری ءِ گم ءُ درد بہ بیت۔ ابید ء اِیشاں اے وشی ناسرجم اَنت ءُ اِیشانی سوب بس گلامی انت ۔
پہ گُلاماں زندگی بس یک ودارے، ماتے یے ودار پہ چُک ءَ، زھگانی ودار پہ وتی پت ءَ، لاڑکیں گھارے یے ودار پہ برات ءَ، پیر ءُ آجزیں کماشے یے ودار پہ وتی ورنائیں بچ ءَ، ءُ سرجمیں کومے یے ودار پہ سرزمین ءِ آجوئی ءَ۔
بلے ۔۔۔
درد نوں ھتم نہ بنت بلکیں دانکہ ما ھَست اِیں، زندگی ھست اِنت گُڑا اے درد ھم ھست اَنت گوں مئے زندگی ءِ بھر ءَ ھست بنت گوں، پہ گلاماں وَشی نیست، پہ گلاماں زندگی نیست، اے نوں مئے سر ءَ انت کہ ما کجام وڑ ءَ گوں درداں زندگی گوازینیں، گوں درداں مھر کنیں ءُ گیش مھکم بئیں یاکہ درداں شموش اِیں ءُ گوں گلامی ءَ مھر کنیں۔
اے نوں مئے سر ءَ اَنت پیسلہ مارا کنگی اِنت کہ ھمے ناسرجمیں کسہ ءَ گوں درداں سرجم کنیں یاکہ ھمے درد کہ مارا ریاست ءِ نیمگ ءَ چہ دیگ بوتگ اَنت گوں ھمیشاں زند گوازینیں ءُ وت ءَ را گُنگ ءُ کَرّ جوڑ کنیں ءُ وتی ھتم بوگ ءِ سَوب جوڑ اِش کنیں یاکہ ھمے درداں وتی اندر ءَ پیوست کنیں ءُ دژمن ءَ را سبکے دئیں دانکہ دوبارہ چشیں کدم ءِ چست کنگ ءَ پیسر بہ جیڑ اِیت کہ اِیشی ءِ آسر چے بوت کنت۔
نوں اے بابت ءَ ما ءُ شما جْوان سرپدیں ءُ زانیں کہ اے درد، گم ءُ رَنج مارا چو ارزانی ءَ یلہ نہ کن اَنت، گُڑا مارا ءُ شمارا اے درد وتی اندر ءَ پیوست کنگی اَنت ءُ اے مارگی اِنت کہ مارا نی چون ءُ چے وَڑ ءَ وتی کسانیں سوچ کہ یک کسانیں پوائنٹے ءَ بندوک انت آیاں چہ دربیا ایں، پرچا کہ ما داں وھدے وتی زاتی سوچ ءُ ھیالاں چہ در میا اِیں، ما گُلامی ءَ مار اِت نہ کنیں، ناں کہ گلامی ءِ زمزیلاں پُروشت کنیں، گلامی ءِ زند ءَ وَ ما کل زانیں کہ زندے گشگ نہ بیت گُڑا ما پرچا آیوکیں پدریچ ءَ یک وشھالیں زندے پہ سوگات ءَ مہ دئیں پرچا کہ مئے زند وَ زندے یے ھساب ءَ نہ اِنت ھچ رنگ ءَ ۔
زند یک ناسرجمیں کسھے بلے ھمے ناسرجمیں کسہ یک کسھے جوڑ کنت، گوں ھما چیز ءَ کہ مھر کن ئے، ھما چیز مارا مرگ ءَ پد ھم زندگ کنت ۔
گلامی ءِ زندگی ھمیش انت پہ مارا یک سوگاتے کہ ما چینچو برداشت کنیں ءُ چینچو پروش وریں۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سنگت زِر اوست
Previous article
نَدْر اِنت پہ بارکان ءِ شھیدیں سنگتانی نام ءَ – کوھی بلوچ
Next article
ھوشاپ، کولواہ ءِ اُرشاں زورگریں پاکستانی پوج ءِ 5 کارندہ ءُ یک چاریگے کشتگ – بلوچ لبریشن آرمی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ڈاکٹر ماھرنگ یک پگرے – شَکّل بلوچ
By
admin1
June 16, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ڈاکٹر ماھرنگ یک پگرے
نبشتہ کار: شَکّل بلوچ
دی بلوچستان پوسٹ
ھما اِنت فتنہ الھیرامنڈی ءِ دھشتگردیں پاکستانی وتگڑیں ھکومت ءَ ڈاکٹر ماھرنگ بلوچ زندان ءَ بندیگ کُتگ، بلوچ راج نی پاکستان ءِ اے وتگڑیں ریاست ءَ سِلکاریاں سرپد ءُ پوہ بوتگ کہ پاکستان فتنہ الھیرامنڈی ءِ دیشتگردیں ریاست وتی ناکامیانی چیردیگ ءَ بلوچ راج ءِ چُکچینی ءَ ماں گوں وتی زوراں جَنگ ءَ اِنت۔ پاکستان ءِ اے بے بُنیں ھکومتی ٹولہ بلوچ راج ءِ توار ءِ ھاموش کنگ ءِ ھاتر ءَ بی وائی سی کریک ڈاؤن جَتگ۔ بلے بلوچ راج ءَ اے گپ سرپد ءُ پوہ بوگ لوٹ اِیت کہ فتنہ الھیرامنڈی ءِ اے وتگڑیں ریاست ءَ مدام بلوچ راج ءِ توار ءِ ھاموش کنگ ءَ وڑ وڑ پندل پیسر ءَ سازینتگ بلے اے بری پاکستان ءِ گُٹ ءَ ھڈّے پسّ اِتگ کہ ڈاکٹر ماھرنگ ماں پورائیں جھان ءَ پاکستان ءِ اے سِلیں کارانی پَدر کنگ ءَ جْوانیں کِرد پیلو کُتگ۔ بلوچستان ءِ سرجمیں راج بی وائی سی شِکل ءَ پاکستان ءِ زُلم ءُ زوراکیانی ھلاپ ءَ در آتکگ اَنت۔ ھمے درگت ءَ پاکستان، فتنہ الھیرامنڈی ءِ جوڑ کُتگیں ھکومت بلوچستان ءِ مال ءُ مڈیانی لُٹ ءُ پل کنگ ءَ گوں چین ءَ بلوچ راج ءِ راجی گواجناں دُزگ ءُ برگ ءَ اَنت، ڈاکٹر ماھرنگ بلوچ، بی وائی سی ءِ آرگنائیزر، پاکستان ءِ نوآبادیاتی رھبندانی ھلاپ ءَ بلوچ راج ءِ چُکچینی ءِ ھلاپ ءَ ماں سرجمیں جھان ءَ ھال رسنتگ کہ پاکستان فتنہ الھیرامنڈی بلوچستان ءَ، میان اُستمانی رھبندانی لگتمال کنگ ءَ ھچ چک پد نہ بوگ ءَ ءُ پورائیں جھان ءِ روایات ءِ ھلاپ ءَ سر گْوز کُتگ۔ ھمے میان ءَ میان اُستمانی گلاں پاکستان ءِ ھلاپ ءَ نوٹس اوں جَتگ بلے پاکستان مدام اسلام ءِ نام کارمرز کنگ ءُ ماں جھان ءِ چماں پِر دیگ ءِ جُھد ءَ کنت بلوچستان ءَ بلوچ راج ءِ ھلاپ دھشتگردی ءِ نام ءَ بلوچ ءِ چُکچینی ءَ کنگ ءَ پالیسی سازی کنگ ءَ اَنت۔
ڈاکٹر ماھرنگ بلوچ سرجمیں بلوچستان ءِ یک مھکمیں توارے، ءُ چمیشکا پاکستان ءِ وتگڑیں ھکومت ءَ وتی ناکامیانی چیر دیگ ءِ ھاتر ءَ ڈاکٹر ماں زندان ءَ بندیگ کُتگ۔ بلے فتنہ الھیرامنڈی ءِ دھشتگردیں ریاست انگت ءَ ڈاکٹر مھرنگ ءِ ھلاپ ءَ ماں چاگردی رسانکدر ءَ ھیرامنڈی ءِ لھتے ایلیٹ گروپے اڈ کُتگ ءُ آیاناں زر ءِ لالچ ءَ کہ شما ڈاکٹر ماھرنگ ءُ آئی ءِ بی وائی سی ءَ بزاں بلوچ راج ءِ ھلاپ پروپگنڈا بکن اِت داں کہ ڈاکٹر ماھرنگ بلوچ ءُ آئی ءِ راجی مُچی ماں جھان ءِ بدنام بہ بیت بلے ” رُژن ءَ کَے کُشت کنت“ فتنہ الھیرامنڈی ءِ وتگڑیں کبزہ گیر ءَ داکٹر ماھرنگ ءِ پگر کُشت ءُ ھلاس کُت نہ کُت۔ انگت ڈاکٹر ماھرنگ بلوچ ءِ پگر ءُ لیکہ ءِ سر ءَ دژمن بش بش ورگ ءَ اِنت کہ بی وائی سی چَٹ ولگوج کنگ ءِ جُھد ءَ کنگ ءَ انت بلے فتنہ الھیرامنڈی ءِ وتگڑیں ریاست اد ءَ اوں ناکام بوت۔
پاکستان ماں سرجمیں جھان ءَ رزوا ءُ بدنام اِنت، آ آئی۔ایم۔ایف ءِ واماں گَر اِنت، یک نیمگے آ پشتونستان ءِ پشتونانی چکُچینی ءَ کنگ ءَ اِنت ءُ دومی نیمگ ءَ بلوچ راج ءِ بلوچانی نسل کُشی ءَ کنگ ءَ اِنت۔ بلے پاکستان یک اسلامی ریاستے نہ اِنت اسلامی نام چمیشکا کارمرز کُرتگ کہ آ اسلام ءِ نام ءَ کارمرز کُت بکنت اگاں شما بچار اِت اے وَ رنجیت سنگھ ءِ نسل اَنت، پنجابی وَ مسلمان بوت نہ کن اَنت اگاں اے مسلمان بوتیں گڑا پاکستان ءِ تہ ءَ انساپ بوتگ اَت، اد ءَ وَ دنیا ءِ گناہ ءِ کبیرہ بوگ ءَ اَنت، سود کوری، کرپشن، بلیک میلنگ ، زنا کوری درستیں کارانی دست ھمے وتگڑیں فتنہ الھیرامنڈی ءِ دھشتگردیں ریاست بزاں رنجیت سنگھ ءِ نسل انت کہ کنگ ءَ اَنت اِش۔ بلوچ چہ بُندر ءَ اسلامی روایاتانی پُشدر ءَ زندگ انت ، پشتونانی روایاتانی تہ ءَ اسلامی اَنت۔ بلے پنجابی مسلمان وَ بوت نہ کن اَنت۔
ڈاکٹر ماھرنگ بلوچ ءِ گوم ءَ سرجمیں بلوچ تھنا انا بلکیں پشتون راج ءُ دنیا ءِ جھان ءِ بزگیں مھلوکانی چم ڈاکٹر ماھرنگ ءَ سک اَنت، ھر کجا کہ بزگ ءُ نیزگاریں مھلوک ھست اَنت آ ڈاکٹر ماھرنگ ءِ پگر ءُ لیکہ ءِ ھمراہ اَنت۔ چمیشکا پاکستان شرمندگ ءُ زلیل اِنت کہ ماں چاگردی رسانکدر ءَ آئی ءِ ھلاپ ءَ وتگڑیں دروگ ءُ پروپگنڈا کنگ ءَ انت۔ ڈاکٹر ماھرنگ یک پگرے نام اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شکل بلوچ
Previous article
مستونگ: آپریشن ءَ دسگٹیں لشکر ءِ سر ءَ اُرش، بالی گرابانی آیگ
Next article
پنجگور ءُ کیچ ءَ ڈیٹھ اسکواڈ ءَ شھریانی سر ءَ اُرش کتگ، زالبول ءُ دگہ دو مردم ٹپیگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
پاکستان پروشتگ ءُ لاچار اِنت- شَکّل بلوچ
By
admin1
June 15, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
پاکستان پروشتگ ءُ لاچار اِنت
نبشتہ کار: شَکّل بلوچ
دی بلوچستان پوسٹ
پاکستان پروشتگ، ناں سیاست مھکم اِنت ءُ نیکہ مالی داب شر اِنت اگاں چہ وتی رکینگ ءَ جُھدے کنگ ءَ اِنت آ ماں چاگردی رسانکدر ءَ ھما ٹاسک کہ فتنہ الھیرامنڈی دھشتگردیں ریاست دنت ھماھانی پُشدر ءَ ماں پیسبُک، ٹک ٹوک ءُ انسٹاگرام ءُ ایکس ءَ بے دریں اکاونٹ جوڑ کن انت ءُ ھمے کار چہ فتنہ الھیرامنڈی ءَ داتگ کہ بی وائی سی ءِ رھشون ڈاکٹر ماھرنگ ءِ ھلاپ رسانکدر ءَ کارمرز بکن اَنت۔ اے باقائدہ کارے کہ فتنہ الھیرامنڈی لس مھلوک ءُ مطالعہ پاکستان ءِ پنجابی نودربر انت کہ ایشاں تنخواہ دیگ ءَ انت کہ شمئے اے کار اِنت کہ پاکستان زندہ باد ءُ بی ایل اے دھشتگرد بگوش اِت۔
ڈاکٹر مھرنگ بلوچ، بی وائی سی ءِ رھشون، بلوچ راج ءِ بی وائی سی، راج ءِ راجی مُچی ءَ اے پدر بوتگ کہ پاکستان پپپلناکام بوتگ، بزاں بلوچستان یک آزات ءُ وتواجھیں اِستانے ءِ بستار ءَ زانگ بوتگ۔ بلوچ راج نوں سرپد ءُ پوہ انت کہ ما یک آزات ءُ وتواجھیں استانے ءِ دروشم ءَ زانگ بوتگ ءُ دیم ءَ بَہ اِیں۔
پاکستان یک بے بُنیں استانے اگاں لھتے بلوچ ایشی ءِ آسرا ءَ نشتگ گڑا بزاں آ بلوچ ءَ ھچ آکبت نیست۔ پاکستان ءِ بابت انچُش نمیرنیں بابا ھیر بکش ءَ گُشتگ کہ گوں پاکستان زندگی کنگ ھرام اِنت، اے کفریں ملکے۔ اے وتگڑیں ملک بزاں فتنہ الھیرامنڈی وتی ناکامی ءِ چیر دیگ ءَ ڈاکٹر مھرنگ بلوچ زندان ءَ بند کُتگ، اگاں ما بلوچ اے بابت ءَ شری ءَ سرپدیں کہ ڈاکٹر ماھرنگ ھمے بے بُنیں پاکستانی عدالتاں وتی گار ءُ بیگواھیں بلوچانی واستا گپ کنگ ءَ اَت۔ وھدے فتنہ الھیرامنڈی ءَ چار اِت کہ منی راز پدر بوان اَنت گڑا بی وائی سی ءِ سر ءَ کریک ڈاؤن ئِے کُت۔ بی ایل اے ءُ بی ایل ایف بلوچانی راست ءُ تچکیں راجی پوج اِنت، کُل بلوچ راج وتی راجی آمیدگس ءَ انساپ لوٹ اِیت ءُ فتنہ الھیرامنڈی ءَ چہ وتی ڈیھ ءَ ولگوج بکنت بلوچستان آجو بات، پاکستان مردگ بات۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شَکّل بلوچ
Previous article
زمران: پاکستانی لشکر ءِ پندی کارندھانی سر ءَ بمب تراک
Next article
ھوشاپ ءَ پوجی لشکر کشی برجاہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
چون آئی ءِ جیڑگاں مانا نیست؟-سنگین بلوچ
By
admin1
June 14, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
چون آئی ءِ جیڑگاں مانا نیست؟
نبشتہ کار: سنگین بلوچ
دی بلوچستان پوسٹ
مردم ءَ بوھیری ءِ شرپ ھما وھد ءَ رس اِیت کہ آئی ءِ وتی اندر ءُ پدّر ءِ کساس،ابرم ءُ کازماس ءِ تپاوتانی انان گور بوت ءُ آئی ءَ جیڑ اِت۔ اسل سپر چی ھمد ءَ بِنا بوت جیڑگ ءَ، جیڑگ ءَ جُست ودی کُت ءُ جُست ءَ نِجاد ءِ شون سھرا کت اَنت۔ کشک ءُ سپر ٹھان بوت اَنت،سپر اندر ئیگ اَت یاکہ دَر ءِ آیاں پہ وتی نیمگ ءَ گشینت ھمے نیمگانی گور ءَ پہ جَنزگ ءَ نِشون منت اَنت کشک سھرا بوت اَنت ءُ کشکاں،بُنجل ءُ بُنجلاں تاھیر ءُ ایمنی سمبرینت چہ ایمنی سمبرگ ءَ گوں جُست ءَ سرکش اِت۔
ھما جست کہ یکشل ءَ برجاہ اَت مانگ ءِ ابرم ءَ چہ ودی بوتگ اَت،آئی ءِ نِوان ءَ مدامی گوھر پیوست اَت جست کہ آئی ءَ وت ھِچّ مانا نیست، جُست کہ زندگ مانگ ءِ سکین اِنت، جُست کہ آئی ءَ مردم سگ اِت نہ کن اَنت، جُست کہ آئی ءَ انسان ءِ اندر ءَ ازل نہ ھلوکیں انڈان دَور داتگ۔ جُست کہ پہ آئی ءِ پسّو دیگ ءَ پیش جُست ودی بیت۔ ءُ ایشی ءِ بودشت مردم ءِ نِجاد ءَ گوں پیوست اِنت،جُست کہ گُلامی ءَ چہ در آیگ ءِ اولی پدانک اِنت ءُ آجو ءَ چہ ایرمادی ءِ سانکلانی اولی بوگ اِنت، ازل مانگ ءِ کِشک ءَ پندبرگ ءِ توان بکشیں زنداپ ءِ سرچمگ اِنت۔
جست اَت۔کہ انسان ءِ اندر ءَ سات کنگ ءِ استال ئِے شھم اِیت بہ گند ئے اِے جست اولی اِت اَنت۔کہ انسان ءَ وتی اندر ءَ چہ سما کُت اَنت ۔
من کے آں ؟
من چے یے آں ؟
من آں پہ چے ءَ؟
ابرم ءُ سِتک چے اَنت؟پہ من کسے ھست آ چتور اِنت ۔پدّر ءِ روچ ، ساھگ ءُ ابرم ءَ ابید اوں ھرکس وتی اندر ءَ سرجمیں کازماسے ۔ اِے مچّ مردم ءَ اول وار مار اِت اَنت۔ھرچی کہ انسان ءُ ھستانک ءَ گوں بندوک اَنت۔بہ گند ئے ھمے جستانی پسّو ھداوند ءَ اوں دیگ لوٹ اِت اَنت ۔
ھمے جُستانی پسّو ءِ شوھاز اَت کہ سما ءِ در بُتک اَنت ۔شھزانتی، سما ءِ شکم ءَ تھم کپت یاکہ ھمے جستانی پسّو ءِ شوھاز اَت؛ بلے شھزانتی بود کنگ ءَ اَت ءُ استالان ئِے گردش کُت ۔چہ گردش ءَ جیڑگ ءُ مارگ ءِ رودم توانگر منت ءُ جُستاں دگہ جست ودی کت۔
انسان ءَ دودائی ءِ رھبند گپت۔پہ دودائی زندگ مانگ ءِ شرپ ءَ سپر کنان بوت۔ چہ جند ءِ اندر ءَ رُستگیں جست نوں ڈنّ ءَ کنگ بوت اَنت۔چوش کہ تو کے ئے ھمے کہ تو کے ئے ھما اول بر ءَ کہ انسان ءَ جیڑ اِت ءُ مار اِت وتی ھستانک ءُ ھُداوند ءِ بودِشت ءِ سنچ ئِے بوت۔ آئی ءِ مجگاں ھمے جُستاں ھردے سرکشّ اِت۔من اگاں ایشی ءِ دیم ءَ پد ءَ تاب بہ دے آں یاکہ اِے لنکک ءِ دیم ءَ گوں من ءَ بہ کناں۔ ایشی ءِ دیم گوں من ءَ بہ بیت۔ تو ءِ جھگیری ءَ پد ءَ من ءَ بہ کنت۔ گُڑا ایشی ءِ توجیل چون بیت؟۔ایشی ءِ موسم ءُ جاور چون بہ اَنت۔ ایشی ءِ نِجاد ءُ آسر چے بیت۔تو کے ئے۔ اگاں بہ بیت۔ من کے آں؟ ایشی ءِ ھاٹیگ چون بیت؟ ھما کہ آئی ءِ پسّو نام ءُ پجارے ءَ ابید ھستانکے بہ بیت مجگاں چونیں جاورالے سر کشّ اِت۔یا تو ءِ جھگیری ءَ من ءَ بہ کنت چہ ایشی ءَ ھما جاور دو وار سرکشّ اَنت؟
انچوش کہ اولی وار مردمے ءَ پُل دیستگ! چہ پُل ءَ رنگ ءُ نازرکی ءِ واری ءَ وژبویے مار اِتگ ۔گُڑا آ مردم ءَ پہ وت چُش جیڑ اِتگ؟ کہ گوں پل ءِ وژبو ءُ نازرکی ءَ من چونیں شادمانی ءِ ھالاوریں چاڑ ءَ آں؟ یاکہ چو تو ءِ پیم ءَ آئی ءَ ڈسّ ءُ نشونے رس اِیت ؟ یا آ نام ءُ پجارے ءَ ابید پہ آئی ءَ دگہ ھچّ نہ مان ایت۔ایشی ءِ توجیل اوں چو ھما داب ءَ بیت۔چو من ءِ پیم ءَ ۔چے ءَ کہ پل ءِ وتی ھستانکے ۔ ءُ من ءِ وتی بودِشتے۔ بلے گوں تو ءَ ابید بستارے ءَ دگہ ھِچّ گون نیست۔بس نام ءُ نشانے ۔چہ تو ءَ مارا بس ھمے رس اِیت۔
تو کے ئے ،ایشی ءَ بودشت گوں ناکہ ھستانکی بستارے ۔ بچار ءُ نشونے ءَ ابید دگہ ھچّ سھرا نہ بیت ۔ ھردے جست چہ من ءَ کنگ بہ بیت ۔من کے آں۔ گُڑا ایشی ءِ پسّو چو آسانی دیگ نہ بیت۔چوش کہ تو ءِ دیگ بیت۔
ایشی ءِ پسّو بیرگا اندر ءَ سرکش اِیت۔ ھمود ءِ سر بیت بس مردم اے مار اِت کنت من ھست آں! بلے پہ چے ءَ ؟ مردم وتی ارواہ ءِ اندر ءِ تھاروکی ءُ روژنائی ءَ دیست کنت۔
پُل ءِ ھستانک، مردم ھمے پُل ءِ جاگہ ءَ بئیت ءُ بہ اوشت اِیت نازرکی،زبیائی ءُ وژبو ءَ اَچ وتی ارواہ ءَ مارگ ءِ جھد بہ کنت۔اَچ وتی درسما ءَ ۔ گُڑا توجیل ھمینچو توانگر بوت کنت ؟ کہ چہ آئی ءَ جست ءُ پسّو گیّش اِت بہ کن اَنت؟
من ءَ پہ اے ھژدری نہ اِنت۔تو کے ئے ءُ چہ کُجا ئے۔ المی ایش اِنت ۔تو گوں جست ءَ چون بئے۔ھما جست کہ تئی اندر ءَ چہ رُد اَنت۔آ جستانی توان چون اِنت۔ھمے کہ من ءَ گوں تو چینچو نزیک اِنت۔اد ءَ منی ءُ تئی اندر ءِ ھبر بوگ ءَ اِنت۔ انا منی ھبر نہ اِنت۔چے ءَ کہ جُست ءِ روتگ چہ ھمے من ءَ اَنت۔چہ ھستانک ءِ من ءَ ھما پسّو ءُ توجیل گون اَنت،ما پہ آیاں پند بُر ایں۔ اِے کہ من (انا) اِنت۔اے من ءِ پد اکس اِنت اے تئی اندر ءَ جست ودی نہ کنت۔ اگاں بہ کنت ۔گُڑا بس نام ءُ بستار لوٹ اِیت۔
منی سپر ءِ ھبر ڈنّ ءِ سپر ءِ بارو ءَ نہ اِنت۔ھو ڈنّ ءِ سپر اوں بوت کنت۔ بلے منی دلگوش گیش چہ اندر ئیگ ءَ اِنت ءُ تو اوں ھمے نشوناں جنزگ ءَ ئے۔ زانت کُت بہ کن ئے۔
ناکہ اِے جستاں تیوک من ءَ تکانسر کُتگ۔ بہ گند ئے یا نا یک رنگے ءَ ھرچ مردم ءِ مجگ ءَ اِے جستاں سر کش اِتگ ءُ کشّ اَنت۔ ایوکی اے نہ اِنت تئی ابیل ءَ کس مہ بیت۔ تو گِسے ءَ گیابانے ءَ یا برّ ءُ جنگلے ءَ ایوک بہ بئے ۔ایوکی ایش اِنت ترا اِش کنوک مہ بیت سرپد بویوک مہ بیت۔ مردماں گوں ھور بہ بئے۔بلے گوں کس ءَ بوت مہ کن ئے۔تئی ھمے چاڑ ءُ ھمے موسم پہ تو چون اَنت۔ ایشانی پسّو ءُ توجیل چے اَنت۔ تھاری ءَ وتی اندر ءَ چون گند ئے ۔روژنائی تئی باتن ءَ چینچو تاھیر بکش اِنت۔ چونیں جست اَنت کہ پہ تو سرکش اَنت۔اگاں کشکے ءِ مُساپر ئے۔تئی مجگاں پہ وتی رھشون ءَ چونیں جست اَنت کہ سرکش اَنت۔ جُست کہ آئی ءَ وت ھِچّ مانا نئیت ۔
من چہ ھمے جُست ءَ اِے مار اِتگ ءُ دیستگ کہ جُست ءَ چینکدر مھکمیں بالاد ژامبلینتگ اَنت۔آشوب ءِ بَنجاہ ءَ بندوکیں آشوبیگانی نادوک چہ جُست ءَ ھُشک بوتگ اَنت۔
ھژدری اے نہ اِنت۔ھرچ جُست ءِ پسّو بہ بیت۔ھژدری ایش اِنت پہ پسّو ءَ تو چینچو توانگر ئے چینچو پند برت کن ئے۔ جُست ءَ وت مانا نیست پمیشکا آ وتی مانا ءِ شاھگانی ءَ پہ جنز ساچ اِیت۔کشک رند اِیت۔ تئی جست ءِ پسّو ترا ھما وھد ءَ رس اِت کن اَنت۔کہ تو گوں وتی جند ءَ بہ بئے۔ اول وت ءَ اے جست کُت بہ کن ئے۔تو کے ئے۔ھردے اے پسّو ترا رس اِت ۔من کے آں ۔گڑا پہ تو ھِچّ جُست بےمانا نہ بیت ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سنگین بلوچ
Previous article
چہ قلات ءَ پاکستانی لشکر ءِ تیرگواری ءَ یک ورنایے بیران، جون چہ باگ ءَ دزکپتگ
Next article
بولان : پاکستانی پوج دست ءَ ورنایے بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
فتنہ الھیرامنڈی بلوچستان ءَ دھشتگردی۔ شکل بلوچ
By
admin1
June 13, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
فتنہ الھیرامنڈی بلوچستان ءَ دھشتگردی
نبشتہ کار: شَکّل بلوچ
دی بلوچستان پوسٹ
بلوچستان ءَ بے بُنیں ءُ ناشرکاریں پاکستان گوں وتی سِلّیں کاراں برجاہ اِنت۔ بلوچستان ناپاکیں لشکر بلوچ نسل کُشی ءَ گوں زوراں برجاہ داشتگ۔ بلوچ راج پاکستان ءِ اے ناشرکاریں لشکر ءَ ھجبر نہ منّ اِیت ءُ بلوچ راجی لشکر بی ال اے ءُ بی ایل ایپ اے فتہ الھیرامنڈی ءِ ناشرکاریں لشکر ءِ تاچینگ ءَ مرچی سرجم ءَ بلوچ راج اوشتاتگ ءُ ایشی ءِ ھلاپ ءَ جنگ ءَ اِنت۔
ناشرکاریں ءُ وتگڑیں فتنہ الھیرامنڈی بلوچ ڈیھ ءِ لُٹ ءُ پل کنگ ءَ بلوچ راج ءِ چُکچینی ءِ بل ماں وتگڑیں اسمبلی ءَ پاس کُتگ بلے بلوچ راج اے وتگڑیں فتنہ الھیرامنڈی ءِ بل ءَ ھجبر نہ منّ اِیت ءُ ایشی ءِ ھلاپ ءَ بلوچ راج یکمُشت چو کوہ ءَ اوشتاتگ۔
سرفراز ءِ اے ناشرکاریں، وتگڑیں ھکومت وڑیں وڑیں پندلاں گوں بلوچ چُکچینی ءِ ھلاپ ءَ پالیسی جوڑ کُرتگ، ایشی ءِ تہ ءَ وتگڑیں ناشرکاریں پاکستان ءَ میر ءُ سرداریں بلوچ ءِ پُشدر ءَ وتی سِلّیں کاراں بلوچ راج ءِ چُکچینی تچک ءَ کنگ لوٹ اِیت ءُ دومی نیمگ ءَ دیمروی ءِ نام ءَ بلوچ راج ءِ نام ءَ کارمرز کنگ ءُ دری پنجابیاناں بلوچستان ءَ لوکل جوڑ کنگ ءُ پیشدارگ کہ بلوچستان ءِ مھلوک وتگڑیں پاکستان ءَ منّ اِیت۔ بلے چوناھا اے بلوچ نہ انت، بلکیں دروگیں بلوچستان ءِ جھمنند گُشگ ءُ آیانی پجّاری کارڈ جوڑ کنگ ءُ بلوچ گُشگ منافقیت ءُ زُلم ءَ چہ اَبید دگہ ھچ نیست۔ پاکستان وتی زوراکیانی چیر دیگ ءِ ھاتر ءَ بلوچ راجی لشکر ءِ پروش دیگ ءِ ھاتر ءَ برے قبائیلت ءِ جیڑہ ءِ نام دیگ، برِے انڈیا ءِ ایجنٹ گُشگ بلے ایشی ءَ چہ چپ اِنت۔ پاکستان ءِ وتگڑیں ریاست وت گوں بلوچاں زُلمنءُ زوراکی کنگ ءَ انت۔ بلوچ راج نوں شری ءَ سرپد ءُ پوہ بوتگ کہ پاکستانی ریاست بلوچستان ءِ گواجنانی لُٹ ءُ پل کنگ ءِ ھاتر بلوچستان ءِ جتائیں دمگاں، بلوچ نسل کُشی ءَ ءُ میان اُستمانی کانود ءِ ھلاپ ورزی ءَ کنگ، دنیا ءِ چماں اندیم بوگ پاکستان گوں وتی سِلیں کاراں ھجبر نہ ٹکّ اِیت۔ اسلام ءِ مقدسیں نام ءَ کارمرز کنگ ءُ وت ءَ اسلام ریاست گُشگ دنیا ءِ واست ءَ بلائیں جیڑھے۔ فتنہ الھیرامنڈی پاکستان ءِ پنجابی لشکر ماں بلوچستان ءَ بلوچ لس مھلوکانی سر ءَ تیر گواری کنگ، لس بلوچانی لوگانی سر ءَ بیڑ برگ اے گپ ءَ پدر کنت کہ پاکستان بلوچستان ءَ دہشتگردی ءَ گوں زوراں کنگ ءُ بلوچ لیبریشن آرمی کہ وتی بلوچ لس مھلوک ءُ ڈیھ ءِ رکینگ ءَ پاکستان فتنہ الھیرامنڈی ءِ پنجابیانی ھلاپ ءَ چو کوہ ءَ مِک اِنت۔
پاکستان ءِ اے در ابرمی ریاست ءُ چوناھا اے چہ راجدپتر ءَ زبھر انت۔ بلوچستان ءَ بلوچ زالبولانی آوار جنگ، ورناھاں ماں زندان ءَ ٹارچر سلانی تہ ءَ بندیگ کنگ، ءُ ازیت دیگ چہ وتی زُلم ءُ زوراکیاں بلوچستان ءَ گیش گلامی ءِ آس ءَ سوچگ اے بلوچ راج ءِ ھلاپ اِنت، بلوچ راج ءِ دود ءُ دودمانانی ھلاپ اِنت چمیشکا بلوچ راجی لشکر پاکستانی لشکر پنجابیاں چہ وتی ڈیھ ءَ تاچینگ ءِ ھک ءَ دار اِیت۔
بلوچستان آجو بیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شکل بلوچ
Previous article
اسرائیل ءِ اُرشاں پاسداران انقلاب ءِ سروک ءَ ھوار دو سائنسدان بیران، ایرانی میڈیا ءَ ھال راست کتگ
Next article
بلوچستان : دو مردم پاکستانی پوج ءِ دست ءَ بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچ آجوئی ءِ جنگ- شکّل بلوچ
By
admin1
June 12, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچ آجوئی ءِ جنگ
نبشتہ کار: شکّل بلوچ
دی بلوچستان پوسٹ
بلوچ ءِ اے جنگ آجوئی ءِ جنگ اِنت ھجبر بلوچ کسی گلام نہ بیت۔ بیا کہ وتگڑیں استانِ پاکستان ءَ بلوچستان ءَ لھتے وتگڑیں چانوگر داشتگ کہ بلوچ ڈیھ ءَ چہ بُن اَزل ءَ برگ لوٹ اِیت۔ چُش ھجبر بلوچ راج وتی آجوئی ءَ بھا نہ کنت، پاکستانی اسٹبلیشمنٹ اے گپ ءَ وتی مجگ ءَ ایر بکنت کہ بلوچ راج ناں تئی ءُ نَیکہ تئی وتگڑیں، داشتگیں ٹولی، بلوچ ءِ ڈیھ ءِ راستیاں گار کنگ ءَ نَئیل اِیت۔ ۱۹۴۸ ءَ بلوچستان ءَ گوں پاکستان ءَ ھُجّ کنگ ءَ رَند بلوچ ءَ روچ ءِ مروچی ۷۷ سال سرجم بوتگ، گوں زوراوریں اِستان جَنگ ءَ اِنت۔ پاکستان ءِ ھر ھکومتے آتکگ ءُ ھمے شور کُتگ کہ ما اے ناشرکار کُشتگ ءُ چہ بُن ءِ ول ءَ گْوتکگ اَنت۔
بلوچ جنگ ءِ تھنا ءَ اِستانِ پاکستان ءَ چہ وتی زوراں بلوچ راج ءِ ھلاپ جتا جتائیں پندل سازگ ءَ پد اوں بلوچستان ھر وڑیں دروشم ءَ وتی ناشرکاری برجاہ داشتگ، بلوچ لس مھلوکانی لوگ بیڑ برگ نیاڑی ئیں بلوچ پُسّگاں آوار جَنت ءُ بیگواہ کنگ ءَ پد آیانی جون ماں کدی دگ، سیرکگیں ڈاکاں یا کہ جنگل ءُ گیابان ءَ دور داتگ اَنت۔ پاکستانی اسٹبلیشمنٹ ءَ وتی ھر وڑیں زور چکّاس اِتگ اَنت بلے بلوچ ءِ جُنز ئِے ھلاس کُت نہ کُتگ ایشی ءِ مستریں سبب ایش کہ بلوچ وتی سرڈگار ءِ آجوئی ءِ ءُ وتی راجی پَجّار ءِ جنگ ءَ انت اگاں کَسے اے گپ ءَ جیڑ اِیت کہ بلوچ راجی جُنز ھلاس اِنت یا کہ ھلاس بیت گڑا اے آیانی کمبودی اِنت پرچاکہ اگاں کسے گْوست ءَ راجانی ڈیھ ءِ آجوئی ءِ جنگاں بوان اِیت بِلّے کہ زوراوریں سامراج یا کہ تاگتوریں ریاست بوتگ بلے انگت ءَ پرچا آیاں وتی راج ءُ زمین چہ دری رستراں آجو کُتگ اَنت۔ دنیا ءِ مستریں زر ھرچ کنوکیں ملک امریکہ ءَ اوگانستان ھرچ کُتگ بلے انگت ءَ اوگانیاں امریکہ چہ وتی ڈیھ ءَ تاچینت اَنت۔
بلوچ ءِ جنگ ءَ مکسدے ھست بلوچ وتی ڈیھ ءُ پجّار ءِ آجوئی ءِ جنگ ءَ کنگ انت، چی ءَ کہ بلوچ راج زندگ بوگ ءِ ھاتر ءَ جنگ ءَ انت۔ بلوچ ءِ راجی لشکر ھجبر پروش ءِ آماچ نہ بیت، بلوچ راج ءِ راجی مڈی اَنت اے سرمچار کہ کوھاں پہ مادرِ وتن ءِ آزاتی ءِ ھاتر ءَ ناں شپ ءُ روچ چار اَنت ءُ نَیکہ وتی گژنگی ءَ بلے پہ ناز ءُ شان ءَ سر اِش جھل نہ کُتگ اَنت، آزات راج ءِ مستریں مانزمان ھمیش اِنت کہ پھر بہ گرد انت، باندات ءَ وتی زمین ءِ سر ءَ پہ شان مَل اَنت۔
اے گپ تچک اِنت بلوچ وتی سراں کُربان کنت بلے وتی ڈیھ ءَ دری زوراکاں پہ لگتمالی ءَ ھجبر نئیل ایت، اگاں کسے پہ دو چُنڈیں نان ءَ وت ءَ بھا کنت، یا کہ بلوچ ءِ چُکچینی ءَ تچک ءَ گوں دژمن ءَ ھمگام بنت، بہ بنت بلے راجدپتر ءِ تاکاں اے نبشتگ بنت کہ زندگیں راجاں پہ وتی سر اِش ندر کُتگ اَنت ءُ شھید بوتگ اَنت بلے چانوگری ءُ دو تل ءُ دو پوستی ھجبر نہ کُتگ، بلوچ کوہ گرد ءُ بامردیں سرمچار پہ وتی ڈیھ ءُ مھلوکاں ھر وڑیں سکی ءُ سوری اوپار کن اَنت، داں پہ آیوکیں باندات ءِ رُژن ءَ الم تالان کن اَنت، راج ءِ راجی درد ءُ تورشتاں وتی کنگ ءَ یک ھکّیگیں سرمچارے ءِ زامن انت۔
بلوچ ءِ اے جنگ ءَ بلوچ لس مھلوک جْوانی پوہ ءُ سرپد بہ بنت کہ راجے اَبید آجوئی ءَ ھجبر دیمروی نہ کن اَنت، پہ انوگیں وش وراک ءُ پہ لب ءُ لالچ ءَ گھتر راجی جبزگاں گوں وت ءَ ھوار بکن اَنت، تاکہ راج ءِ راجی زمین، زبان ءُ دود ءُ ربیدگ بہ پھریز انت۔ بلوچ راج ءِ باندات ڈیھ ءِ آجوئی اِنت۔ شالا بلوچ راج یکمُشت ءُ تپاک بات اَنت بلوچستان ءِ ابدمانی ءِ زمانت ڈیھ ءِ آجوئی اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شکل بلوچ
Previous article
ناشرکاری ءِ دارگ ءِ کِرد- ٹی بی پی شونگال
Next article
تربت : پاکستانی پوج ءِ دست ء زورانسری بیگواہ کنگ بیتگیں بشیر احمد پہ سلامتی یل بہ کن اِت- کھول
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
دلاور جپا کشّی ءِ چیدگ – سلتان مھمود
By
admin1
June 11, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
دلاور جپا کشّی ءِ چیدگ
نبشتہ کار: سلتان مھمود
دی بلوچستان پوسٹ
آ راج ءَ کس ایرماد کرت نہ کنت کہ آ پہ مِرگ ءَ پد نہ کنز اِیت ۔ راج ھما وھد ءَ نیست ءُ نابود بنت آوانی پجار گار بیت ،آ چہ جنگ ءَ یک کر بنت پہ ساہ ءِ رکینگ ءَ گلامی ءَ امباز کن اَنت۔ اے رنگیں راجانی آکبت تھار دیم بیت دگنیا ءِ پراھیں پَتّر ءَ آوانی ڈس ءُ نشان نہ مان اِیت ءُ دگنیا ءِ شاھگانیں دلبند ءَ اے رنگیں کسّہ سک باز ھست اِنت کہ راجاں  جنگ نہ کرتگ ایردستی وتی زندمان ءِ بھر کرتگ مروچی آیانی نام ءُ نشان نہ گواہ اِیت چے ءَ کہ آیاناں راجی سنچ ءُ سما نہ بوتگ ۔
آ راجاں کہ جنگ کرتگ مرگ امباز اِتگ مرچی وتواجھیں سرڈگارے ءِ سر ءَ پہ شان زندگی کنگ ءَ اَنت۔ آوانی پدریچ پہ شانے آسودگ ءُ ایمنیں زندے گوازینگ ءَ اَنت۔راجانی میراس راجی ورنا اَنت۔ ھما ورنا کہ آوانی تہ ءَ پہ راجی آکبت ءَ جیڑگ ءِ سنچ ءُ سما پہ وتی آیوکیں پدریچ ءَ روژنائیں بانداتے ءِ ھاتر ءَ۔ آ ورنا چہ وت ءَ دلجم بنت۔کہ مارا پہ وتی راجی بانداتے ءَ ندر ءُ کولیگ بوگی اِنت۔ وتی زند ءِ ھرچ تماہ ءُ واھشت ایرماد کنگی اِنت ۔چہ ھمے سوھوئیں ورنایانی آگھی ءُ آیانی کربانی ءُ دیمونیانی برکت ءَ چہ راج زندگ بنت۔ راجدپتر گوں شھمیریں گالاں آواناں وتی دامن ءَ نکش اِیت۔
انچوش کہ پیشگیں بلوچاں گُشتگ مرگ ءَ مَڑاھے گون کن مروچی بلوچ ءِ ورنایاں مرگ ءَ مڑاھے کرتگ۔مروچی اے برجاھیں جنگ ءَ ھزارانی کچّ ءَ بلوچ بھادریں ورنا پہ وتی بلوچی ءِ زندگ دارگ ءَ پہ ماتیں سرڈگار ءِ آجوئی ءُ وتی راجی پجار ءُ ھستی ءِ رکینگ ءَ وتی ھیشی سر نَدْر کرتگ اَنت ۔ چہ ھمے ورنایاں یک بلوچ پُسگے شھید دلاور اِنت سال 2009 ءَ ماں پنجگور ماڈل اسکول ءَ من گوں دلجان ءَ آژناہ بوتاں۔  دلجان ھمے اسکول ءَ وانگ اَت من اوں نوک داھلہ زرتگ اَت۔ من نُھمی کلاس ءَ اِتاں دلجان کلاس ء ھپت ءَ وانگ ءَ اَت۔ من گلزار امام چہ کسانی ءَ زانتگ اَت ۔گلزار امام اے وھد ءَ پَنجگُور ھنکین ءَ بی ایس او آزات ءِ کارمستر اَت ءُ من پروم بنزہ ءِ باسکے اِتاں۔ من کہ پنجگور ءَ اتکاں گُڑا من ماڈل اسکول ءِ بنزہ ءِ باسک بوتاں۔دلجان ءَ اوں شش ھپت ماہ ءَ پد بنزہ ءِ باسکی زرت بی ایس او آزات اَت ءُ بلوچ جھد ءِ اُستمانکی(سیاسی) چست ءُ ایر اِت اَنت۔ چاکینگ، پمپلیٹینگ،ریلی،جلسہ ءُ جلوس بلے دلجان الم گون اَت۔سُرگ ءَ اَت۔چہ ھمے کاراں کامریڈ گیش سنگتاں دوست اَت ءُ مئے یکے دومی ءَ گوں نزیکی گیش بوتگ اَت۔گَل ءِ کارانی بارو ءَ گپ ءُ تران اَت یاکہ مئے ھَندی جیڑہ ءُ جنجالانی سر ءَ سْوڑگ ءُ جیڑگ ءَ اَت ما ھور ءُ تور اِتیں ھمپگریں ھمسنّ اِتیں ۔ من کالج ءَ وَ داھلہ زرت بلے جاورانی نگیگی ءِ سوب ءَ کالج ءَ شُت ءُ ونت نہ کرت۔ جاور روچ پہ روچ نگیگ بوان اِت اَنت۔ من شھر ءَ نِشت نہ کرت۔
سال 2011 ءَ من گلزار امام جاگھے ءَ ڈیک دات۔ مئے گِند ءُ گِدار بوت ۔ من ءَ چہ دلجان ءُ دگہ لھتیں کامریڈانی بارو ءَ جُست ءُ پد ئِے کرت درائینت ئِے من ءُ تو رو ایں نیٹورکے ءَ ۔ وتی سنگتاں ھال کنیں گُڑا دلجان ءَ گوں دگہ دو سنگت ءِ بجیگ ءَ لھتیں روچ ءَ پد اتک مئے گور ءَ اتک سر بوت۔اے ھما وھد اِنت کہ مکران ءَ بی آر اے ءَ نوک وتی بُنجلے اَڈّ داتگ اَت دلجان گوں پنجگور ءِ سنگتانی ھوری ءَ کار کنگ ءَ اَت سال 2012 ءَ دلجان ءُ سراج سمین در کپ اَنت پہ کارے ءَ اناگہ ءَ پولیس ایشاں ڈیک دنت پولیس ایشانی سر ءَ تیر گواری کنت سنگت سراج سمین ھما جاہ ءَ شھید بیت ءُ دلجان ٹپّی بیت ، پولیس دزگیر ئِے کنت پولیس گون وت بارت ئِے شھید ءِ کُنٹ ءَ شھید ءِ وارساں دنت ءُ دلجان ءَ زندان ءَ بارت وھدیکہ پیشی ءَ برگ بیت گُڑا چہ جج ءِ دپتر ءِ دیم ءَ چہ مردم زور اَنت لِک (تچ)اَنت۔
دلجان ءَ چہ ھما روچ ءَ پد شھر یل دات دیم پہ کوہ ءَ شُت چہ شھر ءَ وتارا ڈکینت ئِے۔یک ءُ دو سال ءَ پد گلزار پروم ءِ کوھاں بی آر اے برجمیں اوتاکے اَڈّ کنگ ءَ اَت۔ گلزار ءِ ھمراھی ءَ یا بہ گْوش اِت بی آر اے ءِ مکران دمگ ءِ بنداتی سنگتاں چہ یکے دلجان اَت۔ اوتاگ اَڈّ دیگ بوت اوتاک ءِ زمہ داری دلجان ءَ دیگ بوت دلجان گوں وتی زمہ داری ءُ سنگتاں دلپھک اَت۔ سنگتاں دوست اَت۔ بی آر اے پرشت ءُ پروش ءُ پارٹی ءِ توکی جیڑہ…دلجان گوں وھد ءِ تاب ءُ پیچاں مھکمتر بوان اَت۔زامران ءَ بی آر اے ءَ اوتاگ ٹھینت دلجان دیم دیگ بوت زمہ داری دیگ بوت۔ ءُ دلجان کار ءَ اَت گوں سنگتاں تب ئِے وش اَت سنگت چہ دلجان ءَ وش اِت اَنت۔ اے وھد ءَ کہ گلزار دزگیر کنگ بیت۔ لھتیں وھد ءَ پیش دلجان نادراہ بیت چہ زامران ءَ درکپ اِیت پہ اِلاج ءَ کہ نیمراہ گرگ بیت ءُ داں دیر ءَ بےگواہ بیت۔ وھدے در کپ اِیت داں پارٹی پرشت ءُ پروش ءِ آماچ اِنت۔ گلزار گرگ بوتگ۔ اے وھد ءَ بی آر اے بیبگر گوں بی این اے ءَ یک بوتگ کہ پد ءَ پرشت ءُ پروش اَنت ۔ بلے دلجان گوں وتی ھمرایاں یکجاہ بیت گوں سنگتاں ھمشور ءُ ھمپنت بیت ماں بی ایل اے جیھند ءَ ھوار بیت وتی کار ءَ پہ دلپھکی برجاہ دار اِیت دلجان ھما جپاکشیں سنگت اَت کہ مدامی وتی پیسلاھانی سر ءَ مھکمی ءَ اوشتاتگ۔ گوں سنگتاں ھمپنت ءُ ھمتب اَت۔
اینچو پروشت ءُ پروش اینچو جیڑہ بلے انگت ءَ مھکم اَت۔ دلجان ھما سنگت اَت کہ آئی ءِ پگر ءُ لیکہ ھمیش اَت مارا جھد کنگی اِنت۔وتی پارٹی مھکم کنگی اِنت۔ اے بیست ءُ پنچیں سالاں پہ ما ھما جپاکشّ ءُ مھنتی ئیں سنگت ھست اَنت ءُ گْوستگ اَنت کہ آیاں پہ مئے دربرگ ءَ کردی جھد کتگ۔ آیانی کار ءُ کرد مئے واستا روشنائی بوت کن اَنت۔ ما دری راجانی یاکہ گْوستگیں نمیران بوتگیں جھدکار ءُ کامریڈیں سرمچار وَ نہ دیستگ اَنت بلے دلجان ءِ پیمیں بے ھبر ءُ کارکنوکیں سرمچاراں گوں زند گْوستگ ءُ گْوازینتگ دلجان ءِ دلپھکی مدام مئے رھشونی ءَ کنت ءُ جھد کنگ ءِ سکین ءَ دنت دلجان پہ مدام نمیران اِنت.
”ھون ءِ نکشاں کروجے کہ ھڈاں دُرش ئے“
یاکہ پمن چو البرز ءِ کوہ ءَ پُرش ئے
”من کہ مرگ ءَ چہ پد اوں نمیران باں“
”من نہ زاناں من ءَ تو چے پیم ءَ کُش ئے“
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سلتان مھمود
Previous article
جفر آباد: پولیس پوسٹ ءِ سر ءَ دزبمب اُرش
Next article
شھدگانی ناکہ بندی ءُ پوج ءِ سر ءَ گیشیں اُرشانی زمہ واریاں منّ ایں- بی ایل اے
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچ ءِ جنگ برجاہ انت- شَکّل بلوچ
By
admin1
June 10, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچ ءِ جنگ برجاہ انت
نبشتہ کار: شَکّل بلوچ
دی بلوچستان پوسٹ
ایردستیں ملکانی وتی جتائیں مھلوک، زمین، زبان، دود ءُ دومان ءُ آ دگہ ایرستیں ملک ءُ مھلوکاں گوں چٹ یک ءُ دومی ءَ گستا چارگ بنت۔ ءُ آیانی زمین ءِ دستیگ کنوک زوراور ءُ دژمن جتا انت ءُ انگت ءَ اے کبزہ گیری ءِ اَمل برجاہ اَنت۔ اگاں تو کیوبا ءَ بوان ئے ترا اود ءِ راجدپتر ءُ لیکہ چٹ ءَ جتا گندگ بنت، اگاں تو ویت نام، اوگانستان ءُ دگہ باز انچیں ایردستیں ملک کہ بوتگ اَنت ءُ دگہ باز ملک انچُش کہ بلوچستان انگت ءَ زورانسری کبزہ ءِ تہ ءَ اَنت یا کہ تاں انوگ ءَ ایردستیں مھلوک ءُ آھانی دژمن ءِ میان ءَ جتائیں رنگے ءَ جنگی دروشم ءِ راجدپتر جتا گندگ ءَ کاینت۔ اگاں یک بلوچے اے مار اِیت کہ منی زمین، ءُ زبان ایردست اَنت گڑا آ وت ءُ وتی زمینی گواچن ءَ آ دگہ ایردستیں ملکاں گوں ھمدپ مہ کنت ءُ یک وڑ ءَ مہ چار اِیت، ھو اے گپ ءَ کس انکاری نہ انت کہ کبزہ گیر وَ زوراورے۔ سامراج ءَ مدام نزوریں ھلکانی تہ ءَ مھلوکانی زمین، مال ءُ مڈی ، زبان ءُ دود ءُ ربیدگ لگتمال کُتگ اَنت ءُ وتی کانودی شکل داتگ ءُ مھلوک گلام جوڑ کُتگ ءُ آھانی سر ءَ وتی ھکمرانی برجاہ داشتگ۔ ما بلوچ مرچی ھمے زوراوریں سامراج ءِ دستاں گلام جوڑ کنگ بوتگیں، آیاں بلوچستان ھُجّ کبزہ کُرتگ ءُ ھر روچ بلوچ ڈیھ ءِ گواجناں لُٹ ءُ پل کنگ ءُ برگ ءَ انت، بلوچ راجی پَجّار لگتمال کُتگ، ءُ وتی نوآبادیاتی نزام برجاہ داشتگ ءُ بلوچانی سر ءَ جبراً زُلم ءُ زوراکی یکشل ءَ داشتگ۔
اے گپ یک وش بھتی یے کہ بلوچ ڈیھ ءِ نرمزار وتی سرڈگار ءِ پھازگ ءَ چو کوہ ءَ دژمن ءِ دیم ءَ مِک ءُ اوشتاتگ اَنت، ءُ دژمن ءَ را چہ وتی ڈیھ ءِ یل کنگ ءِ ھاتر ءَ کڈّن کنگ ءَ انت۔
بلوچ مدامی وتی زمین، راجی مڈی ءُ مھلوکانی پھازگ ءَ ھچ چَک ءُ پد نہ بوتگ اَنت، دژمن ءَ ھما کد ءَ جَنگ کُشگ ءَ انت آ وتی ھپت پُشتی پدریچ ءَ ھم گیر کار اَنت۔ بلوچ وتی گُلزمین ءِ رکینگ ءِ ھاتر ءَ دژمن ءِ ھر وڑیں پندلاں پروش دیگ ءَ جاڑی اَنت، مدام دژمن ءِ مستریں پندل اسلام بوتگ آ پہ بلوچ سرمچارانی ھلاس کنگ ءِ ھاتر ءَ اسلام ءَ کارمرز کنت ءُ کدی بچار ئے بلوچ ءَ گوں بلوچ ءَ ناتپاک کنگ ءِ ھاتر ءَ نشنل پارٹی ءُ بلوچستان نشنل پارٹی ءِ وسیلہ ءَ بلوچاں وت ماں وت گستا کنگ ءَ وتی پندلاں سازین اِیت، دگہ باز اَنچیں پندل ھست اَنت کہ وتی کبزہ ءِ دارگ ءَ پہ بلوچ ڈیھ ءِ سرمچار ءُ بلوچ وانندگیں ورناھاں ناشرکاری ءِ ٹیگ ءَ جَنت داں کہ درمُلکی رسانکدر آیاں ناشرکار بہ لیک اَنت ءُ ھمے موھے پُشدر ءَ بلوچ پدریچ ءِ چُکچینی ءَ جوازے بہ رس اِیت۔ دژمن انوں بلوچ جُنز ءِ ھلاس کنگ ءِ ھاتر ءَ ماں رسانکدر ءَ بلوچ راج ءِ ھلاپ ءَ کارمرز کنگ ءَ اِنت ءُ بلوچ ءَ را ناشرکار گُشگ ءِ مستریں مول ایش اِنت کہ بلوچستان ءِ مال ءُ مڈیانی لُٹ ءُ پل ءَ برجاہ بدار اَنت، دژمن ءَ بچار اِت کدی آ پہ دیمروی ءُ امن ءِ نام ءَ ھم بلوچ ءِ جُنز ءِ ھلاپ ءَ کارمرز کنت ءُ کدی بچار ئے لھتے بلوچاں نوکری ءُ ھیرات ، یا کہ بینزیر انکم کمک ءَ بلوچاں وتی کبزہ ءَ را مھکم دارگ ءِ جُھد ءُ کوشستے۔ کجام داب بہ بیت پاکستان ءِ ناشرکاریں ریاست بلوچ ڈیھ ءِ مال ءُ مڈیانی لُٹ ءُ پل کنگ ءِ ھاتر ءَ بلوچ ءِ نسل کُشی ءَ کنگ ءَ اِنت۔
انوں دژمن ءِ مستریں نزوری بی وائی سی اِنت، ءُ بی وائی سی بلوچ راج ءِ یکجاہ کنگ ءِ ماس پارٹی یے ءُ اے پارٹی دژمن ءِ گُٹ ءَ ھڈ ءِ پسّگ اِنت اگاں بچار اِت پاکستان ءِ وتگڑیں پارٹی پی پی پی سرپراز بگٹی ءِ شکل ءَ دیم ءَ آرگ بوتگ، ءُ بی وائی سی ءَ را کریک ڈاؤن کنگ ءِ دژمن ءِ مستریں مول ءُ مراد دگہ کجام بوت کنت، دژمن پاکستان بلوچاں گیش گلام جوڑ کنگ ءِ ھاتر ءَ وتی گُڈی ناکامیں جھد ءُ کوشست ءَ کنگ ءَ اِنت بلے اے بری دژمن وتی بھا زُرتگیں لشکر ءَ سَدّک کُت نہ کنگ ءَ اَنت ءُ چُشیں روچے نیست کہ بلوچ راجی پوج پاکستانی لشکراں جنگ ءُ کُشگ ءَ انت کہ اے کلوہ دژمن ءِ در آیگ ءِ کلوہ ءَ دیگ ءَ اَنت۔ پاکستان ءِ وتگڑیں ریاست، چوناھا بچار اِت اے یک در ابرمی ریاستے ءُ چہ راجدپتر ءَ زِبھر اِنت۔ اے وتگڑیں اِستان انوگیں وھد ءَ بلوچ راجی لشکر ءَ را دزمھار کُت نہ کنگ ءَ اِنت، چمیشکا اے اِستان وتی ناکامیانی چیر دیگ ءِ ھاتر ءَ بلوچ چُکچینی برجاہ داشتگ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شَکّل بلوچ
Previous article
کیچ ءَ جتاجتائیں اُرشانی زمہ واری بی ایل ایف ءَ منّ اِتگ اَنت
Next article
نوشکی ءَ شھدگ ءِ سر ءَ ناکہ بندی، زورگریں پوج ءِ 8 کارندہ کشتگ انت- بی ایل اے
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
گِھمرد – زھیر مراد
By
admin1
June 9, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
گِھمرد
نبشتہ کار: زھیرمراد
دی بلوچستان پوسٹ
زند جنگجاھے ءُ اے جنگجاہ ءَ گُڈی جون ھرچ ھما کسّ ئیگ اِنت آ مہ لوٹ اِیت اوں آئر ءَ جنگ کنگی اِنت ءُ ستر جنگولے بہ بئے۔بلے اِے باور کنگی اِنت اد ءَ بید شکست ءَ دگہ ھِچّ نہ منتگ۔زند ءِ بے مانا بوگ ھما وھدی جیڑھے بوت کنت مردم ءَ پہ ھرچی آمیگی بہ بیت۔ آئر ءَ وت راہ ءُ در مہ بیت۔ھردے راہ ءُ در نہ بیت زند ءِ مانا کنگ ءِ ابدم اوں گِندگ ءَ نئیت ۔اے انچائیں گرشتے نہ اِنت کہ مردم وتی اندر ءَ امروز ءَ گِند اِیت ءُ آئی توجیل ءَ بوجگ ءِ جھد ءَ کنت۔ اے گرشت سک کم ءِ گور ءَ گِندگ بیت۔اے ھما مانا ءِ جوھر اِنت کہ مردم ءَ را ازل کنت۔
  ھمپگریں سنگتے ءِ شھیدی ءِ ھال ءِ سر بوگ وَ اَنچائیں ھبرے۔ من ءَ پہ اے ساھت “اعراف” اِنت ۔ من وھد بہ گْوشاں یاکہ زند نزاناں ،بلے من انوں میان ءَ آں۔بس ھمینچک ءَ کہ مار اِت ءُ سما کُت کنگ ءَ آں۔وتی اندر ءَ ھما “باور” ءَ پہ جیڑگ ءَ آں آ ” چتور” ودی  کنت۔ پرمن مرگ ناتوان ءُ نابرجمیں شے یے نہ اِنت۔ناکہ آزاتی یے ءُ ناکہ زند برجم ءُ ابدی یے۔ پرمن ھر دو وتی موسماں سرجم ءُ ناتوان اَنت۔ ھاں اے ھبر ءَ من الم گْوش آں مرگ مردم ءَ را سرجم کنت۔ بلے ابدمان کنوک زند اِنت۔ھما زند کہ آئی ءِ وتی کشک دیستگ ءُ سپر کنگ ءَ اِنت۔بلے یک انچیں موسم ءُ جاورے ءَ کہ مرگ بئیت ۔مردم ھورک وَ بیت۔شمس گوں من ھمپگر بوتگ ھبر اے نہ اِنت۔شمس ءِ گور ءَ گرشتے ھست اَت۔آئی ءِ مجگاں جست ھست اَت۔ آ ساچشتکارے اَت۔
ساچشتکار ءِ مرگ چہ لس ازمگر ءَ گیش تورناک اِنت۔آ ساچوک اِنت گیگان کنوک نہ اِنت۔آئی ءِ گور ءَ زندمان کِسّوے نہ اِنت۔ساچشتکار زند ءَ پہ کِسّو ءُ کارستگ ساچ اِیت۔زندگ مانگ ءِ جوھار ءَ آشناگ اِنت ساچشتکار آ نہ اِنت کہ ساچست ساچ اِیت۔ ساچشتکار ءِ گور ءَ سپر کنگ ءِ توان چون اِنت؟ آ چاگرد ءَ چون گِند اِیت ۔آئی ءِ گور ءَ زند چینچو شاھگان اِنت؟ پہ جیڑھانی توجیل ءَ آئی ءِ پگر چے اِنت؟ آ چونیں چاگرد ءُ چونیں پدریچے گِندگ لوٹ اِیت۔من پمیشکا گْوشاں ساچشتکار چہ لس ازمگر ءَ جتا اِنت ۔ بلے ھما ساچشتکار کہ آ بوگ ءُ مانگ ءَ چہ آژناگ بہ بیت۔آ بہ زانت پہ ساچشت ءَ چونیں اوپار سگّگی اِنت۔
ھو پرمن اے ساھت اعراف اِنت من وھد ءُ زند ءِ میان ءَ آں۔ ھمود ءَ کہ چہ من ءَ یک ھمپگر ءُ سرمچاریں سنگتے نہ سد اِتگ ۔  بلکیں یک ساچشتکارے گوں وتی کِسّوانی کارستگاں کیچ ءِ دمکاں آئر ءَ وتی کوار ءَ جنت۔ ھما آزمانک نویس کہ آ چہ وتی کارستگاں آشناگ اَت،آ سرپد اَت اے ویل ءُ واکیاتانی آسر چون بیت۔ھما شائِر کہ آئر ءَ پہ شائِری آشوب ءِ جھگیر نہ اَت۔ ھما سرمچار کہ آئر ءَ پہ سرمچاری تیر ءِ آس دیگ ءُ کوہ نندگ نہ اَت۔اے ھما راجی سرمچاریں سپاھیگ اَت۔کہ آئی ءِ گور ءَ جُست ھست اَت ءُ کار ھست اَت۔جیڑہ ءُ جیڑھانی توجیل ھست اِت اَنت۔
من اعراف ءَ آں۔نزاناں من کے ءَ را رکست بہ کن آں۔یک ساچشتکارے ءَ را،شائرے ءَ را،پھتگ ءُ سوھوئیں سنگتے ءَ را کہ آ چہ وھد ءِ لوٹاں آژناگ اَت۔اے وھد کہ پہ سرمچارے ءَ وھد کم ءُ کار گیش اَنت۔
ھما سنگت ءَ کہ آئی زانتگ اَت دژمن چون اِنت ءُ نوک آیوکیں ورناھانی تب چون اِنت؟پارٹی کار ءُ وھد ءِ تنگی پہ ما چون اِنت مشکل ودی کت کن اَنت یاکہ کنگ ءَ اَنت۔اے کلاں چہ آشناگیں سرمچارے ءِ رکست کنگ وَ گْران اِنت۔بلے آجوئی جنگ ءِ نہ سگی ھمیش اِنت۔ ایرماد ءُ گُلامیں راجے ءَ پہ ھما کانیں سر رو اَنت ۔کہ آیانی روگ ءَ گوں ھزار کسّو روت،کار نیمبندگ بہ اَنت۔
شمس کیچ ءِ ھما روچ اَت کہ آئی ءَ وتی روژنائی ھرچ سنگت ءِ اندر ءَ سر کتگ اَت۔ ما پہ وتی باندات ءَ دلجم ایں کہ مئے ساھگ اوں نہ مان اِیت۔کہ مئے بندات مئے باندات ءِ نشون اِنت۔ ما وتی مروچی ءَ پہ ھست اِیں ناکہ باندات ءَ ۔بلے ھما ھمبل کہ گوں آئی ءِ کار کنگ ءَ اے سما مہ بیت کار چے یے ۔چہ آئی ءِ گسر کپگ ءَ پد ھما کار ءُ وھد دیم ءَ میلانک بہ اَنت-
“کسی طرح تو جمے بزم مے کدے والو”
“نہیں جو بادہ و ساغر تو ہاؤ ہو ہی سہی”
فیض احمد فیض
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
زھیر مراد
Previous article
زورگریں پاکستانی ءِ پوج ءِ کمکاریں کارمندے کُشتگ ۔بی ایل اے
Next article
کیچ : دشت ءُ پسنی ءَ پاکستانی پوج ءِ دست ءَ نُھ مردم بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ماه جبین دریگتیں فکشن ءِ کارستے بوتیں – اُمیر بلوچ
By
admin1
June 8, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ماه جبین دریگتیں فکشن ءِ کارستے بوتیں
نبشتہ کار: اُمیر بلوچ
دی بلوچستان پوسٹ
شائر ، ادیب ءُ نگدکارانی دیوان ءَ زندگی بس ٹریجڈی اِنت . ناول ءِ Theme ءَ بہ گر داں کارستانی ڈائیلاکانی سر ءَ ھبر اِنت، نبشتہ کار ءِ زبان، کسہ سازی ، منزر سازی ءُ هرچ تک ءُ پھنات ءَ ھبر ءُ هال بند نہ بیت . اے مئے دانشورانی زندگی اِنت ، برے میڈیا ءَ کمک ءُ برے ٹریجک گندگ ءَ کاینت. روسی لبزانک ءَ بہ گر داں پرنچ لبزانکی کارستانی ریس ءُ پریس کنگ ءَ اَنت. تاک ءُ مھتاک اَنت ، میڈیا ءَ نبشتانکے کیت ءُ پد ءَ دگہ یکے سر کش اِیت. کامیو ءِ Absurdism ءِ کامرزگ اِنت ، سارتر ءِ وجودیت اوں دیوانانی براه اِنت. اے سپر برجاه اِنت ، روان اِنت ، بس اهولانی دنیا اِنت، چہ هرچیز ءَ شُموشکار. بہ گُپت ءِ اروندهنتی رهو ءِ ” باید یک روچے ما چہ اے اهوالانی رَٹگ ءَ موکل بہ زوریں ءُ چماں پچ کنیں وتی کش ءُ کراں بچاریں ، سما بہ کنیں کہ چے بیگ اِنت” بلے بژن… ما دز گٹیں، ادب ءِ مردم ایں ، مئے جتائیں زندگی ءِ چارگ ءِ رھبند اِنت-
برے برے وَ مئے ادیبانی دنیا انچو tragic اِنت کہ ما هیران بہ ایں. اود ءَ آیاں یورپ ءِ میتهالوجیکل کارستانی گم گون اَنت. برے انچوش Fictional اَنت کہ شیکسفیئر ءِ کارست اوفیلیا ءِ مرگ ءَ موتک کار اَنت کہ پرچی آ کور ءِ تہ ءَ بُڑ اِت ءُ مُرت . ویکٹورین زمانگے تهامس ھارڈی ءِ کارست Tess مردینانی زوراکی ءِ آماچ بوت. اے پکشنل باوست ءُ یورپین کارستانی رومانٹسائز کنگ مئے دانشورانی هر روچیگیں کسہ اَنت بلے-
ماه جبین ، کارستے نہ اِنت بلکیں مئے کش ءَ ساه زوروکیں جنکے. آ واشک ءِ نندوک اِنت ، ریاستی لشکر ءَ زورآنسری آوار جتگ ءُ گوں وت برتگ. تنیگا آئی ءِ هچ اهوال نیست . چہ درستاں تورناکیں هبر ایش اِنت ، وتی مھلوک ئِے بے هیال اِنت کہ آئی ءِ گوهار ءِ گوجرنوالہ ءُ پِنڈی ءِ درآمدیں پنجاپیاں گوں وت بُرتگ. اے هاموشی مارا باندا اے موه ءَ نہ دنت کہ ما بہ گشیں ” ما لَجّیں گوهارانی ” بے تواری همک دمکاں ناچ کنان اِنت-
ءُ ! ماه جبین تو یورپی گدارے ءِ کارست بوتیں تہ تئی نام شال ءَ بہ گر داں پسنی ءَ همک دیوانانی تہ ءَ باوستانی بھر بوتگ اَت. بلے تو نودربرے ئے ، لوگ ءَ چہ اُمیتے کوپگاں کتگ شال ءِ ٹنٹیں دمکاں اتکگ ئے ءُ درآمداں ترا رُپت ءُ انگت ما چہ وت ءَ گیش نہ ایں دریگتیں تو چھر ءُشبینے بوتین ئے، دریگتیں تو لبزانکی وت ساچیں دبستانے بوتین ئے…. مارا پھل کن، راستی ءَ مئے شائر ءُ نبشتہ کار وتی چماں بند اَنت ، بلے فکشن ءَ انچو بیان کن اَنت گش ئے راستی اَنت. اے هیرانگی اَنت کہ ما فکشن ءَ راستی سرپد بنت ءُ راستی ءَ فکشن . Oliwer Crownwell ءِ چپ ءَ نبیس اتگیں شیر مارا دل ءَ یات اَنت بلے ماه جبین ءِ سر ءَ نبیسگ سیاست اِنت ، پد ءَ سیاست ءَ لبزانک ءَ گوں سیالی نیست ، پمیشکا ما دست ءِ نَد ءَ دور دے ایں-
ماه جبین مئے چمانی دیم ءَ گار اِنت. نا موتکے ، نا هالتاکے ناں کہ میڈیا ءَ دگہ رنج اتگیں نبشانکے ، بس وا تُرس ءِ دل ءَ مردماں داشتگیں . هچ نہ گواہ اِیت ، بس ندارگ کن اَنت، نو چہ راستی ءِ ندارگاں هم ما دمتوس ایں. ماه جبین تو شیرے بوتین ءُ همک دل دریکینتیں ، تو نبشتھے بوتین ئے اے هاموشی پروش داتگ اَت ، تو آزمانکے بوتین ئے ، تا مردماں پہ تو موتک آؤرتگ اَت . بلے بژن ، کس ماه جبین ءَ نبیسگ ءَ نہ اےنت پمیشکا روچ پہ روچ راستی چیر ترّان اِنت . چوش مہ بیت ، اے هاموشی کُل شھر ءَ بہ پتاہ اِیت. ماه جبین بگند ئے تو انو تھاریں کوٹیاں جیڑگ ءَ ئے ، من ءَ رند منی مھلوک چے جیڑ اِیت ، بلے ما سک دز گٹ ایں وتی زند ءِ کش ماں کشاں. کسے ءَ وتی AssigmenT کنگی اِنت ، کسے ءِ یدار بستگ سھب ءَ تیاب ءَ روگی اِنت ءُ کسے ءَ گاڑی تیل کنگی اَنت بارڈر ءَ سرکار ءَ پچ کتگ-
واشک داں چنت ءَ پہ تو پرسیگ بیت نزاناں _ بلے اے هاموشی ءِ توار ءَ پروش بیت ، اد ءَ کئی گِلہ ءَ کن ئے کہ زبان ءَ میار نیست۔ نبیسگی اِنت نا ایوک ءَ ما پاکستانی زوراکیاں پدر بہ کنیں بلکیں وتی نِد ءِ سر ءَ آئی ءِ بیانیاں پروش بہ دے ایں ، آئی ءِ هونڈال ءَ بہ کَش ایں ءُ چَگل بہ دئیں. اگاں ناں اے زوراکی ءِ دیم ءَ هاموشی منی تئی واستو هچ پش نہ گیج اِیت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
اُمیر بلوچ
Previous article
بی ایل اے ءَ سوراب ءُ مستونگ ءِ دگ بندی ءُ بازار ءِ انگر ءِ تامر شنگ کتگ
Next article
بلوچ نودربرانی زورانسری بیگواھی: ایمنسٹی انٹرنیشنل ءِ پدردی ءِ درشان
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچستان ءُ عید – ریاض بلوچ
By
admin1
June 7, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچستان ءُ عید
نبشتہ کار: ریاض بلوچ
دی بلوچستان پوسٹ
اے ساھت ءَ کہ من اے چاریں لبزاں نبشتہ کنگ ءَ آں شپ ءِ نیم ءَ گْوستگ، روچ ءُ رمس بدل بوتگ اَنت – گوستگیں روچ ءَ اد ءَ ائید بوتگ ءُ آیوکیں روچ ءَ ملک ءَ ائید بیت، بلے ائید بس نام ءِ ائید اِنت کہ کاینت ءُ رو اَنت، پہ بلوچ ءَ وشی ءُ شاتکامی اِش مان نیست –
مئے ائید ءِ سھب گوں چار ٹپ ءُ ٹوریں لاشانی دیم ءَ کپگ ءَ بنا بوت ، چار بلوچ بیگواھیں پسگ پاکستانی لشکر ءَ چہ زندان ءَ کشت ءُ برت ھرنائی ءَ دروگیں میڑے ءَ جت ءُ دور دات اَنت ءُ پد ءَ ٹاپار جت کہ چار بلوچ جنگول گوں ریاستی امن پورس (ڈیتھ اسکواڈ) ءِ میڑ ءَ شھید بوتگ –
ائید ءِ روچ اِنت گونڈو نوکیں گُد ءُ جَر پوش اَنت ،وتارا شوک کن اَنت ءُ سمبھین اَنت، مردم کُربانی ءِ پس ءُ گوک کُش اَنت ، ائید مبارکی ءُ ھک پھلی کن اَنت یا مسیج راہ دیوکائی بیت، بلے بلوچستان یک شل ءَ ریاستی زوراکیانی آماچ اِنت ، اسلام ءِ داوا داریں ملک کہ کُرانی آیاتاں چہ وتی جنگی آپریشناں نام دنت بلے نا اسلامی کدرے ھستے نا انسانی اگبال ءَ سرپد بیت –
یک بلوچ جنین زھگے ماہ جبین بیسیمگ ءِ جاھمنند اِنت کہ ھپتگے ءَ پیسر چہ شال ءَ زورانسری اَوار جنگ ءُ برگ بوتگ انگت ءَ بیگواہ اِنت ، آئی ءِ گناہ ءُ میار چی اَنت کہ تو برتگ ؟ اگاں گناہ گار اِنت تو بیار ئِے وتی کورٹ ءُ کچھریاں پیشی بکن ئِے ، ھما الزامے ءَ تو آئی ءِ سر ءَ جن ئے بیا سابت ئِے بکن پد ءَ وتی کونون ءِ رد ءَ سزا ءُ جزا ئِے بدے ، بلے ناں چش نہ کنت بلکیں ھمے وتی گیر کانونی ءُ آئینی کرداں کہ بلوچانی سر ءَ کنگ ءَ اِنت ھمیشاں چہ وتی پارلیمان ءُ اسمبلیاں کانونی ھیسیت دیگ ءَ اِنت ، بزاں کہ پاکستانی لشکر ءَ کدی کجام وھد ءَ کجام بلوچ ءِ بگیر جرم ءَ برگ ءُ گار کنگ ءُ بند کنگ ءِ اجازت ءَ کانون دنت، ھمے کانون کہ زوتاں چہ بلوچستان ءِ اسمبلی ءَ پاس کنگ بوتگ –
بلوچ یکجہتی کمیٹی ءِ رھشون ڈاکٹر ماہ رنگ بلوچ گوں اے دگہ سنگتاں سے ماہ اِنت کہ گیر کانونی بندیگ کنگ بوتگ اَنت ، اے دومی ائید اِنت کہ آ زندانی اَنت –
جرم ءُ گناہ اِش چی اِنت ؟ اے گپ ءَ ھمے بکشو ساھب ءِ واکدار کورٹاں سابت کت نہ کن اَنت، بس دفعہ ھمیش اِنت کہ ایشانی ڈن ءَ بوگ پہ لس مردماں یک بیھارے پمشیا ما ایشاں بندیگ کنیں –
ڈاکٹر ماہ رنگ بلوچ ھما رھشون اِنت کہ پہ آئی ءَ گوانکے ءِ پد ءَ لکھانی مھلوک ڈن ءَ در ریچ اِیت ءُ مُچ بیت ، ھزارانی مھلوک راجی مُچیّ بیت ، چہ ڈاکٹر ماہ رنگ بلوچ یا آئی ءِ گل ءِ نیمگ ءَ کسے ءَ نکس نہ وارتگ نا کہ یک شیشگ ءِ پروشتگ ءَ بلے ھمے در کپتگیں مھلوک کہ تئی ریاست ءِ زوراکیانی ھلاپ ءَ پر امن در کپتگ اَنت ایشانی سر ءَ ریاست ءَ وتی زلم ھم پیش داشتگ تیر گواری کتگ ، مردم شھید ءُٹپی کتگ اَنت ، گڑا جست اِیش اِنت کہ Maintenance of Public Order کئی سر ءَ لاگو بہ بیت ؟ ڈاکٹر ماہ رنگ ءُ آئی ءِ بندیگیں سنگتانی یا سرکار ءِ سپاھیانی ؟
بیگواھیں بلوچانی کھول ھمک سال وتی ائید ءَ پریس کلب ءُ دگانی سر ءَ گوازین اَنت ءُ دنیا ءَ پیش دار اَنت کہ پاکستان چونیں زالم ءُ جابریں ملکے، پہ دپ وتارا مسلمانیں ملکے گش اِیت بلے کرد ءَ چہ اسرائیل ءَ ھم گنتر اِنت ، إسرائيل اگاں پلسطين ءِ جنگولب ءِ ھم جنگ ءَ جنت بلے آئی ءِ لاش ءَ کھول ءَ دنت پہ کل ءُ کسارت کنگ ءَ، اے ریاست بلوچ جنگول ءِ لاش ءَ ھم پہ کل ءٗ کسارت کنگ ءَ نہ دنت، حالانکہ دنیا ءَ اے کانون گیشینتگ کہ کجام ھم جنگول ءِ جنگ ءَ جنگ بوت آئی ءِ لاش دیگ بہ بیت –
ریاست ءِ زوراکیانی سر ءَ ھمینچو نبشتہ بہ کن ئے یا گپ بہ کن ئے نہ کُٹ اَنت اے نوں بلوچ ءِ زند ءِ بھر اَنت، پمیشکا پہ بلوچ ءَ اے وشیں روچ ھم پہ نہ وشی گوزگ ءُ روگ ءَ اِنت ، بلوچستان ءَ چشیں لوگے پشت نہ کپتگ کہ ریاستی جبر ءِ دیمپان نہ بوتگ –
بلوچ ءُ بلوچستان ءِ ائید ھمیش اِنت کہ مئے شئمے دیم ءَ اِنت اگاں چمے بہ بیت پہ گندگ ءَ گوشے بہ بیت پہ اشکنگ –
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ریاض بلوچ
Previous article
بارکھان ءَ میڑ، چار سرمچاراں بیران
Next article
عید ءِ روچ ءَ بلوچستان ءِ بنجاھی شھر ءَ ھوار دگہ شھراں بیگواھیں مردمانی ھاتر ءَ زھرشانی ءُ روانک
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آس کہ کپ اِیت تَر ءُ ھُشک نہ زانت-شَکّل بلوچ
By
admin1
June 7, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آس کہ کپ اِیت تَر ءُ ھُشک نہ زانت
نبشتہ کار: شَکّل بلوچ
دی بلوچستان پوسٹ
آس کَس ءَ دوست نہ بیت، چہ آس ءَ ھر کس تُرس اِیت بلے چہ ھمے آس ءَ ھر کس پائدگ زور اِیت۔ گڑا آس چوں ھراب اِنت؟ ھر ھما چیز بنی آدم ءِ مازو ءَ نشتگ کہ پہ ما ھراب اِنت گڑا چہ آیاں پرچا پائدگ چِست کنت، آچ بھا زور اِیت، چہ آئی ءَ نارشت گرادگ بیت، نان پچگ بیت ءُ مزن مزنیں کمپنی چہ آس ءَ مادن جوڑ کن انچُش کہ شیشگ ءِ تاس، آسن جوڑ کن انت۔
آس گرم اِنت اے گپ ھم راستے کہ چہ آس ءَ انسان تُرس اِیت بلے اَبید آس ءَ انسان اوں نہ بیت، زندگی کُت نہ کنت۔ انچُش آپ اِنت انسان اَبید آپ زندگی کُت نہ کنت ءُ چہ آپ ءَ انسان ھم تُرس اِیت، انُچُش گُش اَنت آپ زندگی یے، انسان نوشگ اِش کنت، زندگی کنت ءُ چہ آپ ءَ پائدگ چِست کنت۔ زمین ءِ سر ءِ ھر ھما مادن یا کہ چیز ھست اَنت چہ آیاں انسان تھنا زندگی کُت نہ کنت، انسان ھم ابرمے، ءُ ھر ھما ابرم گوں انسان ءَ بندوک اَنت۔
انسان وت ماں وت جنگ کن اَنت، جنگ زانتکاریں مردم کن اَنت، ھر ھما انسان جنگ کنت کہ آ گوں ابرم ءَ جْوانی ءَ سرپد ءُ پوہ انت۔ ھر کس کہ چہ جنگ ءَ تُرس اِیت آ اوں ابید جنگ ءَ مُرت کُت کنت، جنگ گنوگ ءُ ابدال نہ کن اَنت جنگ ھوش ءُ ساریں مردم کن اَنت۔ ھو! انچُش کہ چہ آس ءَ انسان پائدگ چِست کُت کنت گڑا جَنگ ءَ پرچا مہ کنت۔ جنگ ءِ پائدگ ھست، پہ ھماھاں کہ کسے ءَ چہ آئی ءِ زندگ بوگ ءِ دراھیں ھاسیت بُرتگ اَنت، وتیگ اِش کُتگ اَنت چی ءَ کہ آیاں پہ زانت ءُ زور ءَ دستیگ اِش کُتگ اَنت گڑا جنگ پہ ھمے مردماں الم بیت کہ آئی ءِ جند ءِ پائدگ اِش برتگ اَنت۔
دراھیں گپاں چہ پد منی اشارہ بلوچ راج ءُ آئی ءِ زمین ءِ سر ءَ اِنت کہ بلوچ ءَ وتی جند ءِ زمین ءِ سر ءَ پنڈوکے جوڑ کُتگ، کَے ءَ کُتگ؟ ایشانی تہ ءَ بلوچ ءِ لھتے وتگڑیں سردار ءُ میر اوں ھوار اَنت، دری ءُ درمُلکی رستریں مھلوکانی بلوچ ڈیھ ءِ تہ ءَ آیگ ءَ کَے ءَ وش آتک کُتگ اَنت۔ بلوچ چہ وتی ازلی زند ءَ زبھر انت ایشی ءِ زمہ وار وتگڑیں سردار، میر دژمن ءَ ما پارلیمنٹ ءِ نام ءَ بلوچ ءِ گواجنانی لُٹ ءُ پل کنگ دست اِش مان کُتگ۔
مرچی اگاں بلوچ تپاک نہ انت درستاں چہ مستریں سبب ھمے وتگڑیں سردار ءُ میر کہ بلوچ ءِ دری رستریں مھلوک ءَ پہ وتی پائدگانی ھاتر ءَ جوڑ ءُ کارمرز کنگ ءَ انت۔ نوں بلوچ وت بچار اِیت کہ بلوچ ءَ چہ زمین ءَ چِہ چے رستگ؟ اگاں کَسے ءَ را چو کُچکے ءِ پَیم ءَ نوکری یے یا کہ کسانُکیں کلرکے ءِ نوکری ءَ بلوچے ءَ دنت زوت گل بیت کہ من ءَ وَ رسگ ءَ اِنت، اے آئی ءِ بے بود ءُ بے سنچی ءَ پیشدار اِیت کہ نہ زانگ ءَ اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شَکّل بلوچ
Previous article
نوشکی، کلات ،مستونگ ءُ شال ءَ زورگریں پاکستانی پوج ءِ دوازدہ کارمند کشُگ ۔ بی ایل اے
Next article
بلوچستان ءَ مزنیں ائید ءِ مُچی ، پہ زورانسری بیگواھیں مردمانی سلامتی ءَ یل دیگ ءِ دوا
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچ، بلوچیت ءُ بیرگیرِ بالاچ (بے زانگ ءِ زانگی ءَ پدّر اِنت ھر گور ءَ چو ماہ ءَ)- شَکّل بلوچ
By
admin1
June 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچ، بلوچیت ءُ بیرگیرِ بالاچ (بے زانگ ءِ زانگی ءَ پدّر اِنت ھر گور ءَ چو ماہ ءَ)
نبشتہ کار: شَکّل بلوچ
دی بلوچستان پوسٹ
وھد ءِ ھمراھی ءَ بالاچ گورگیج ءِ کسہ من ءَ گیر چمیشکا آتک کہ من ءَ بالاچ گورگیج بیرگیر سما بوت۔ تھنا بالاچ گورگیج نام راجدپتر ءَ رژنا مہ بیت بلکیں بیرگیرِ بالاچ گورگیج، بالاچ گورگیج بلوچ ءِ کسہ ھر ھما بلوچ ورناھانی تہ ءَ رستگ کہ بلوچ راجدپتر ءِ تہ ءَ بیرگیرِ بالاچ گورگیج ھست اِنت۔ بلے منی گپ گوں بیرگیرِ بالاچ گورگیج ءَ گوں ھمدپ اِنت۔
کسہ بالاچ تھنا یک مردے ءِ نام نہ اِنت، اے بلوچ ءِ پگر ءُ ھیالے، یک دودے، کہ بلوچ راجدپتر ءَ نکش اِنت(جنگ ءُ گھگیری) بزاں ھر ھما بلوچ پُسگ اِنت کہ آ بیرگیرِ بالاچ گورگیج اِنت۔ بیرگیرِ بالاچ گورگیج ءِ کسہ ءِ وانگ پہ یک کُنگریں بلوچے ءَ پرچا ھژدری اِنت؟ بلوچ راجدپتر ءِ تہ ءَ اگاں بیر ءِ گپ کہ کَیت گڑا بالاچ وتی برات ءِ بیر ءَ چوں گپت؟، آ آ وھد ءَ چے سما کنت کہ من وتی بیر ءَ چوں گپت کن آں۔ بالاچ ءَ بیر وَ گرگی اَت، اے وَ بلوچ ءِ شان ءِ ھلاپ وّرزی بیت کہ بالاچ ھر ھما بلوچ ءِ پیم ءَ نہ بیت کہ پہ دو تل ءُ دو پوستی ءَ وتی بیر ءَ پُشت کنز بوتگ ءُ بہ بیت، بلوچ کجام اِنت؟ زاناں بلوچ بوگ پہ نام ءَ تھنا بلوچ اِنت، یا آئی ءِ تہ ءَ ھما بیرگیری ءِ زھرگ مان مہ بیت۔
وتگڑیں بلوچ ءَ وتی برات کُشتگ اَنت، زاناں آ بلوچ بوتگ اَنت یا ھر ھما سلکاریانی تہ ءَ کہ گون بوتگ اَنت آ بلوچ اَنت۔ بلوچ کجام اَنت؟ بلوچ ءِ پگر پلگار اِنت، بلوچ ءَ ھچبر پہ کسے ءَ ناھکّی دگر ءِ گون ءَ جنگ نہ کُتگ، دگر ءِ ھکّ اِش نہ وارتگ اَنت، اے بلوچ ءِ دود ءِ ھلاپ بوتگ اگاں آئی ءَ گوں بلوچے ءَ ناھکّی کُتگ من آئی ءَ بلوچے نہ گُش آں۔ چی ءَ کہ بلوچ یک نیمگے ءَ میارجلی ءِ پگر ءُ ھیال ءَ دار اِیت، راجدپتر ءِ تہ ءَ اگاں بچار ئے آ پہ بھادری ءَ دگنیا ءِ راجدپتراں ءُ زانگ بیت، بلوچ ءِ سر ءَ دری کبزہ گیراں پندل ساز اِتگ، بلوچ ءِ ھلاس کنگ ءِ ھاتر ءَ دژمن ءَ مدام بلوچ ءِ ننگ ءِ سر ءَ دست چیست کُتگ، داں کہ آئی شرپ ءَ چہ بلوچ ءِ تہ ءَ ھلاس بکنت، دژمن ءَ بلوچ ءِ ولگوج کنگ ءِ ھاتر ءَ ھر ھما رپک ءُ ھُنر ساز اِتگ کہ بلوچ وتی مزن مُرّی ءَ چہ اندر ءَ ھلاس بکنت بلے اے بلوچ بوتگ ھجبر دژمن ءِ دیم ءَ وتی سر ئِے جھل نہ جَتگ، وھدے کہ بلوچ ءِ گپ گیرت ءَ سر بوتگ گڑا ھچ وڑ ءَ نہ منّ اِتگ ئِے ءُ دژمن ھر زمانگ پروش ئِے داتگ۔
انوگیں وھد ءَ پہ نام ءِ بلوچاں (پہ لب ءُ لالچ، زر ءُ شیرکنی ءَ) بلوچ ءِ بلوچیت ءِ پونز بُرّ اِتگ، آ چہ کس ءَ چیر اوں نہ اَنت، آ گوں تچک ءَ پَدّر اَنت کہ بلوچ کجام اَنت؟ نام ءِ بلوچے ءَ بلوچ پُسّگ پہ زر ءُ لبّ ءَ گوں دری دژمن ءِ ھمراھی ءَ وتی براتانی کوش ءَ گون اَنت، زاناں آ بلوچ اَنت یا بس پہ تھنا نام بلوچ اَنت، اے گلامی ءِ تہ ءَ ھر ھما بلوچ کہ وت ءَ پہ نام ءَ بلوچے گُش اِیت آ بلوچ نہ اَنت، اگاں بلوچ گُشگ ھم بہ بنت بس پہ تھنا وت ءَ مر اَنت پہ وتی وتگڑیں زات ءَ مِر اَنت، پہ زر ءُ لب ءَ لس بلوچ مھلوک ءَ را چو دری کبزہ گیریں دژمن ءِ وڑ ءَ بلوچ ءِ گون ءَ دژمنی کن اَنت۔ بلوچ اگاں مِر اِیت پہ وتی شان ءُ میار جلی ءَ مِر اِیت، پہ وتی ننگ ءَ مِر اِیت ءُ پہ مِر اِیت پہ وتی سرڈگار ءَ، آ پہ وت نہ مِر اِیت، بلوچے ءُ بلوچی پُسگے، آ دگہ وتگڑیں پہ نام ءِ بلوچ نہ اَنت، آ مرچی گوں دژمن ءِ سلکاریاں گوں جنگ ءُ دچار انت، آیاناں پروش دیان اَنت۔
”بلوچستان ءَ جنگ اِنت، جنگ بلوچ کنگ ءَ اَنت، جنگ پہ بلوچ ءِ باندات ءِ جنگ ءَ کنگ ءَ اَنت، بلوچ مرچی جنگ ءَ اَنت، آ پہ وتی ماتیں سرڈگار ءِ آجوئی ءِ جنگ ءَ کنگ ءَ اَنت، بلوچ جنگ کنگ ءَ اَنت، نام ءِ بلوچ وپس اَنت، بلوچ ءِ ننگ ءُ گیرت پادمال انت، بلوچ نہ وپس اَنت، بلوچ جنگ کن اَنت، ھر ھما نام ءِ بلوچ جنگ ءَ تتکگ اَنت آیاں بلوچ ءِ بلوچیت ءِ نام پولگ کُتگ، بلوچ ءِ راجدپتر بے شرپ کُتگ، بلوچ ءِ نام ءِ ھراب کنوک ھمے وتگڑیں چانوگر اَنت کہ دژمن ءِ ھمراہ بوتگ اَنت ءُ انگت ءَ بلوچ ءِ پدریچ ءِ ھلاس کنگ ءَ گون اَنت۔ بلوچ جنگ کن اَنت، نرمزار جنگ کن اَنت، بلوچ نہ وپس اَنت۔ واب ھما راجانی وش اِنت کہ آ سرجم ءَ آجو اَنت، ھچ کس دژمن آئی ءِ زمین، زبان, ننگ پادمال کنگ ءَ پیسر ھزار بار بہ جیڑ اَنت کہ واکی اے راج یک زندگیں راجے، اے راج پہ وتی ننگ ءُ زمین ءِ ھاتر ءَ مرگ ءَ اوں چک ءُ پد نہ بیت، گڑا راج مان اِیت، آئی ءِ دود مان اِیت ءُ آئی ءِ زمین مان اِیت۔“
”بلوچ ءِ اے جنگ گلامی ءِ ھلاپ ءِ جنگ اِنت، اگاں ھر ھما بلوچ کہ جنگ ءَ تُرس اَنت گڑا آ گلام اَنت، ءُ بزاں آیاں دژمن ءِ دیم ءَ وتی گلامی منّ اِتگ وھدے آیاں کہ دژمن ءِ گلامی منّ اِتگ گڑا بزاں ایشی ءِ تہ ءَ آیاں دژمن ءِ کر ءَ وت ءَ بھا کُتگ، وتی بلوچیت بھا کُتگ، وتی ننگ بھا کُتگ، وتی زمین بھا کُتگ ءُ یک زندگیں راجے ءِ ھر ھما ھاسیت کہ ھست بنت دنیا ءِ تہ ءَ یک پجّارے ءِ بستار ءَ کہ زانگ بنت آ چہ دنیا ءِ دیم ءَ وتی پَجّار ءَ آیوکیں وھد ءَ دگنیا ءِ تہ ءَ وت ءَ دیست نہ کن اَنت, آئی ءِ پجّار یک گلامے بستار ءَ بیت، ءُ یک گلامے ءَ ھچ شرپ نیست، چی ءَ کہ آئی ءَ گلامی منّ اِتگ، دژمن ءِ دیم ءَ سرجھلی کُتگ، وت ءَ منّارینگ ءِ جُھد ئِے نہ کُتگ، آ چہ وتی ھستی ءَ زِبھر بیت ءُ گار بیت۔“
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شَکّل بلوچ
Previous article
چہ نوشکی ءُ تربت ءَ سے مردم بیگواہ
Next article
بلوچستان: جتا جتائیں وئیلاں دو مردم بیران، لاشے دزکپتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
گرانیں نوبتاں- شیردل بلوچ
By
admin1
June 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
گرانیں نوبتاں
نبشتہ کار: شیردل بلوچ
دی بلوچستان پوسٹ
زندمان ءِ سپر چوناھا یک روچے کُٹ ایت ءُ آسر بیت، زند انچش گوازینگ بہ بیت مرگ ءَ پد ھم نام گرگ بہ بیت، گڑا شَریں کرد مردم ءَ ابدی زندگ کنت چہ اے دنیا ءَ روگ ءَ پد آئی ءِ نام گرگ بیت، ھما کس پہ وت ءَ وتی لوگ ءِ واست ءَ زند گوازین اَنت، بزانکہ پہ وتی زاتی زندگ بوگ ءَ باز رپک ءُ ھنر کن اَنت زند ءِ روچاں انچش تیلانک دے انت، راجی رھشون چیرمین “ھلیل بلوچ گوش ایت، ھما کس پہ وت ءَ زندگ اَنت مردمے لیکگ بنت پہ دومی ءَ زندگ بوؤک اِنسان گوشگ بنت، ازیم لیکگ بنت ،ازیمیں انسانے ءِ کرد کدی شموشگ نہ بیت، پہ وت ءَ زند گوازینوکانی نام گوں وھد ءِ گوزگ ءَ ھوار گار بیت، ھمایاں پہ دومی ءِ زندگ بوگ ءَ وتی زندمان کولیگ کرتگ ھما ابد اَنت ۔ اَملی اِنساناں وَ سابت کرتگ، وتی زندمان ءِ درائیں وشیاں یلہ داتگ ءُ پہ مکسدے ءِ ھاتر ءَ وتی مُچ وشیاں کربان کرتگ اَنت وَ انچیں ٹوھیں گام زُرتگ، پہ ایدگران زندگ بوگ ارزان کرتگ تاں جھان ءَ ھست گیرآرگ بہ بنت انت۔
اگاں بلوچ راج ءِ نام جھان ءِ گیر آرگ بیت، انچیں تمردانی کارستاں زند بکشتاتگ ءُ وتی ناماں مان راجدپتر ءَ زندگ کرتگ اَنت، کسے کہ گرانیں نوبتاں چو کوہ ءَ اُوشتاتگ ءُ ھرچ وڑیں دیمھونی داتگ ئِے زوراکیں دژمن ءَ چک پروش کرتگ، راجدپتر ءَ نام ئِے پہ دلجمی گرِگ بیت، بلوچ راج ءِ گْوَست بیت یا انوگیں دَور چہ انچیں نرمزاریں پسگ ءُ شیرزالانی ناماں راجدپتر سرکیل ھست، بلوچ راج ءَ را مان جھان ءِ دیم ءَ منائینتگ ھچ دروشم ءَ راجی پجار اِش پولینگ بوگ ءَ نیئشتگ، ھما راج ءِ پھر ءُ شان زانگ بنت ۔
چہ ھمے کولیگ بوتگیں پسگاں یکے شکاری اَلی پنام کُمک بلوچ اِنت، واجہ بجار بلوچ ءِ لوگ ءَ وتی چَمّ پچ کرتگ اَنت، پھلوال ءُ شپانکے ءِ لوگ ءَ رُستگ ءُ مزن بوتگ، جھاؤ ءُ آواران ءِ میانجی ءِ کوھاں جاھمنند بوتگ ھمے کش گوراں وانڈاہ بوتگ اَنت، سپر ءِ سواری اِش اُشتر بوتگ لڈ ءُ بار ءَ راشن ءِ آؤرتگ، انچش مدامی ءَ کوھی دمگاں زند گوزینتگ اَنت، گوں مستریں بْراتاں ھوار وتی کماش ءِ ھمراھداری ءَ مُدامی ءَ گوں بوتگ اَنت، پاھو کور ءَ مالداری کرتگ اُشتر (پس) میش ءُ بُزگل چارین اِتگ اَنت، زمستان ءَ کور ءِ لاپ ءَ اڑ ٹھینتگ پیتاپ دیماں تگردو ءُ گداں جَتگ ھنکیں کرتگ ءُ تیرماہ ءَ ڈھل دیماں درآتکگ ءُ بزانکہ گْوات کپتاں ھنکیں بوتگ اَنت، شَرین زندے گوزین اِتگ ءُ مالداری ءِ پُشت ءَِ وتی زندمان ءَ سک ءَ وشھال بوتگ اَنت، گوں شھر ءُ مھلوک ءَ مھکمیں نزدیکی یے کرتگ اَنت، بزانکہ کہ جھاؤ ،آواران ءُ کولواہ ءِ ھند ءِ مردماں کار ءُ باری نزدیک بوتگ، زندمان روچ انچش تیلانک داتگ اَنت، وھدیکہ جاور گیش نہ گیگ بنت جنگ ءِ توک ءَ ترندی ودی بیت، گڑا کُمک بلوچ راج پھازین پُسگانی رِد ءَ کیت ءُ اُوشت ایت، ءِ راجی جنز ءِ ھمگام بیت، شَریں وڑے ءَ ھمراھداری کن انت چوناھا کوہ گردیں شپانک ءُ شکاری یے بوتگ چہ آئی ءِ ھمراہ بوگ ءَ پہ پند بُراں پند جَنگ گیشتر ارزان بیت، اگاں سرمچاراں گوں راہ بلدے ھمراھداری بہ کنت، رنُگراہ ءُ گٹ ءُ گَران سرپد بہ بیت، کوھاں گٹ مہ بیت، پہ ھمراھداری ءَ چد ءُ مستریں سوگاتے بوت نہ کنت۔
بلوچی ءَ بتلے گوش اَنت:
“کور دو چَمّ لوٹ ایت”
“سپر وت کن اَنت، بلے سپر ءِ داب مٹ ایت”
سنگت اَلی بلوچ ءُ گوں یکروچے سپرے ءَ انچش راھگوزی دُچار کپت آں دگہ ھمراھے گوں اَت ئِے لھتیں سنگت ما ھمے دَمگ ءَ سپرے ءَ اتیں جُست کرتاں ھال بہ دے راہ چون اِنت ۔۔؟ گوشت ئِے زی سھب ءَ ھمے جاہ ءَ سرمچار ءُ پوج ءِ میانجی ءَ میڑھے بوتگ روگّّ ءُ آیگ نیست راہ بند ھست شما ھمے جاہ ءَ بہ جل اِت من ءُ سنگت رواں راھچاری کن آں شمارا کایاں ھال دے آں، کمو دیر پد اتک اَنت سرجمیں ھال اِش دات اَنت، ما جنزان بوتیں ، ھمے سال دوھزار ءُ ھبدہ ءِ گڈسری بھر اَت،گوں آئی ءَ چد ءُ پیش سلام الیک بوتگ اَتاں بلے ھمے روچ ءَ شَری ءَ یکے دومی ءَ سرپد بوگ ءَ موہ رس اِت زانتان ئِے کہ راج ءِ دوزواھے ھست بلوچ ءُ بلوچ ءِ انوگیں میڑہ ءَ سرپد اِنت من ھما روچ ءَ پد جیڑ اتگ اگاں کوھاں پھک ءَ انچیں مردم ھنکیں بہ بنت،سرمچار ءِ پناہ گاہ ( بنجل ) اندیم اَنت، دژمن پہ ارزانی رس اِت نہ کنت ۔
راجی رھشون چیرمین زاھد کرد وتی گْوَشتانک ءَ درشان کُتگ بی این ایپ ءِ مراگشے ماں کراچی ءَ ھشت چوک ءَ اَت گوش ایت ئِے” کہ ھما شپانک پہ راج ءَ بے مٹ اَنت بہ گند ءِ کہ وانندگ نہ اَنت بلے ۔۔۔!! گوں دژمناں ھمراہ نہ بنت، راج ءِ سودا دست مان نہ کنت، ھما وانندگ پہ نوکری یے ءِ واست ءَ لالچ کنت یا جیڑ ایت من ھک ءِ توار جوڑ بہ باں منی پگار بند بیت، منی لوگ آس دیگ بیت، گڑا انچیں وانندگاں راجاناں تاوان داتگ اَنت ۔
شھید سنگت”،شکاری الی پنام کمک بلوچ ءَ گوں سوچکان (مئی ) درائیں شھیداں ھوار سھرچکیں دروت ندر کناں آیاں وتی ھون پہ سرڈگار ءُ راج ءِ وتواجھی ءَ ندر کرتگ اَنت ۔
” بلوچ راج آجو بات “
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شیردل بلوچ
Previous article
کلات : پاکستان پوج ءَ دروگیں میڑے ءَ دو زورانسری بیگواھیں مردم کشتگ اَنت
Next article
زمران: پاکستانی لشکر ءِ سر ءَ اُرش، 4 کارندہ بیران
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
جنگ ءِ گرم ءُ سارتیں وشبو – شکّل بلوچ
By
admin1
May 31, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
جنگ ءِ گرم ءُ سارتیں وشبو
 نبشتہ کار: شَکّل بلوچ
دی بلوچستان پوسٹ
بگند ئے پہ لھتین ءَ جنگ مہ ساچ اِیت، پہ آیاں جنگ جھنمے، آیاں وتی زند ءِ دراھیں بھر گوں وشیاں گوازینتگ، چو ھم بہ بیت چہ تُرس ءَ بے بْراہ ءُ نہ وشیں ساھے ءِ گوں نیم وشی ءَ زندگ بہ مان اِیت یا پہ زور جُھد بکنت۔ جنگ تباھی یے، آئی ءَ من ءَ درّائینت ءُ گُشت: ھشکیں سر ءُ چوٹوانی گاڑینگ ءَ بگند ئے مرد وت ءَ رد بہ دنت ءُ دومیگ ءَ تسّلہ دیگ ءِ جُھد ءُ کوشست ءَ بکنت۔ بلے منی نِزّ ءَ جنگ زند ءِ مستریں بھر اِنت، آئی ءِ نِزّ ءَ تُرسناک اِنت ءُ آئی ءِ رِد ءَ گلت اِنت۔
جنگ آشوب ءِ بو ءَ سھرا کنت، زند ءِ رنگ ءَ مَٹ کنت، کسے ءَ وتی زند پہ گم گوازین اِیت، نہ وشیں زند ءَ دلسیاہ ءُ دلجم مہ بیت گڑا پہ آئیگی جنگ المی بیت، ءُ دومیگ کہ جنگ ءَ را تباھی یے پَھم اِیت پہ آئی ءَ راست اِنت، چمیشکا آ وتی زند ءَ وش ءُ وشھال اِنت، ایمن اِنت آئی ءَ درد پِر نیست، آئی ءِ تہ ءَ انسانی درد ءُ مارشت ھچ مانا نہ دار اَنت، آ چہ گم ءُ درداں بے سما اِنت، آئی ءَ کسی درد پِر نہ اِنت، آ وتی زند ءِ بازیں بھراں گوں نیم بھر اِنت، دنیا پہ آئیگی بھشت اِنت آ چوں جنگ ءَ تباھی یے نہ گُش اِیت؟
داں کہ من ءَ ھوش کنت من تباہ آں، زندگ بوگ ءَ اَبید ھم چہ زند ءَ بے بھراں، دگہ چونیں تباھی من ءَ تباہ کنت، دگہ چونیں جنگے من ءَ ھلاس کنت بلکیں من چہ پیسر ءَ ھر چیزاں زِبھر آں، من ءَ اِزت ءُ شرپ نیست، من ءَ وشھالیں زندے نیست، من ءَ منی مجگ ءَ را گلامی ءِ سانکلاں بندیگ کُتگ، ھر سھب ءُ شپ ءَ من ءَ منی زند دردانی نارگاں کُشت، دگہ چونیں جنگے من ءَ تباہ کنت، من وَ چہ پیسر ءَ تباہ آں۔
”من ءَ چہ منی زند ءِ دراھیں زیب ءُ زینت پچگرگ بوتگ اَنت، اَبید جنگ ءَ دگہ چونیں نیمونے من ءَ چہ منی زند ءَ آزات کنت؟“
جنگ ءُ گھگیری من ءَ چہ منی درد ءُ گماں آزات کنت، جنگ من ءَ آسودگ کنت، جنگ من ءَ تباہ چوں کنت؟ منی جیڑہ پگر ئیگ اِنت، اگاں منی پگر وشھال نہ اِنت، اگاں من ءَ چہ منی زمینی مھر ءَ گستا کنت، چماں ملور ملور کنت، گوشاں اِشکنگ ءِ ھاٹیگ مان مہ بیت، دپ ءَ لبز نہ گیشّ اَنت گڑا ایشی ءَ چہ مستریں تباھی دگہ چے بوت کنت؟ شگر ءَ بگر اگاں جسم ءِ ھمراھی ءَ پگر اوں بندیگ بوتیں ”تباھی“ بوتگ اَت، جنگ ھچ نہ بوتگ اَت، گار بوتگ اِت ئے، نام ءُ نشان یا کہ تئی ٹپ اوں ایر نہ بوتگ اَت، بلے جنگ نہ بوتگ اَت، تئی دل ءَ ھرچی وش ءَ اَت اناگہ نہ زانتگ اَت پد ءَ مدام سیاھیں گواتے آتکگ اَت، من ءَ گوں وت بُرتگ اَت ئِے۔ ھچ نیست اَت، ناں پگر ءُ سسا بس پش کپتگ اَت ھُشکیں زمینے ھچ در نہ وارت، ھچّے مان نیست اَبید ھاک ءُ پُر تباھی بوتگ اَت۔اے پگر اِنت کہ جنگ ئِے داشتگ، زندگ ئِے داشتگ، راستی ابدمان ئِے کُتگ، تو ءُ تئی پجّار، تو ءُ تئی زبان ءُ تو ءُ تئی زندگ بوگ ءِ اُمیت۔
گڈی کِشک آجوئی یک راجے ءِ سرجم ءَ وتی اَنت آئی ءِ تہ ءَ یک زمینے گوں یک راجے ءَ بندوک بہ بیت ءُ زبانے ءَ گپ بکنت، وت ءَ چہ تئی ھستی ءَ جھان ءَ پَدّر بکنت کہ تو اوں ابرم ءِ یک بھرے ئے ترا زندگ بوگ ءِ ھک ھست، ترا آزات بوگ ءِ ھک بہ رس اِیت(اگاں ایردست ئے) داں کہ اے جھان ءَ یک وش ءُ وشدلیں زندے بہ گوازین ئے۔ جنگ راستیں مردم کنت، آ کہ راست انت جنگ یکشل ءَ وت ءَ دار اِیت، نہ کُٹّّ اِیت داں ردیں انسان ءُ آئی ءِ بدی پہ بزگ ءُ واھنداں چہ آیانی ھستیاں زِبھر کنت۔ آیانی ھستانک ءَ تباہ ءُ برباد کن اَنت۔ (پگر مان اِیت، آشوب مان اِیت، ءُ آشوب کہ مان اِیت گڑا زندمان اِنت)
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شکّل بلوچ
Previous article
سوراب بی ایل اے ءَ سرجمی ءَ وتی کنٹرول ءَ کتگ، ریاستی جاھانی سر ءَ اُرش کتگ
Next article
شال ءَ بمب تراک، ٹکی رھشون گوں ھمراہ ءِ برات ءَ بیران
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اِستانِ پاکستان مجگی نادراھی ءِ آماچ – شکّل بلوچ
By
admin1
May 27, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اِستانِ پاکستان مجگی نادراھی ءِ آماچ
نبشتہ کار: شکّل بلوچ
دی بلوچستان پوسٹ
بلوچستان، یک آزات اِستانے ءِ بستار ءَ زانگ بوتگ ءُ انگت ءَ ناشریں ءُ وتگڑیں اِستانِ پاکستان ءِ ھلاپ ءَ بلوچ راجی لشکر وتی جُھد برجا داشتگ۔ اِستانِ پاکستان مدام بلوچ ءِ بیانیہ ءِ کاؤنٹر کنگ ءِ ھاتر ءَ جتا جتائیں پندلاں گوں سر ءُ پُٹ اِنت۔ اے آئی ءِ پروش ءِ کلوہ ءَ دیگ ءَ اِنت کہ اِستان پاکستان وتی ناکامی ءِ چیر دیگ ءِ ھاتر ءَ بلوچستان روچ پہ روچ بلوچ ءِ گار ءُ بیگواہ ءُ چُکچینی ءَ یکشل ءَ کنگ ءَ انت۔ آ چہ وتی یک اِستانے کَٹ ءَ چہ گوزتگ، آ مرچی دنیا ءِ دیم ءَ یک ناشرکاریں اِستانے ءِ بستار ءَ زانگ بیت۔
پاکستان ناکام اِنت، پاکستان وتی مالی ءُ تاگتی بستار ءَ سک باز نزور اِنت، پاکستان چوناھا تو بچار ئے آئی ءَ پروش وارتگ بلے وتی بے شرمی ءُ نالائکی ءَ مدام ماں چاگردی رسانکدر ءَ وت ءَ رکّگ ءِ جُھد ءَ کنگ ءَ اِنت۔ آ بزگ ءُ بے گناھیں بلوچانی گار ءُ بیگواہ کنگ ءَ چہ بلوچستان ءَ دیٹھ اسکواڈ ءِ کمک ءَ وت ءَ برجا دارگ ءِ جُھد ءَ اِنت۔
داعش ءِ نامیں ڈیتھ اسکواڈ گروپ ءَ را دیم ءَ آرگ ءِ جُھد ءُ کوشست ءَ کنت پد ءَ آئی ءِ یک بیانے ءِ تہ ءَ بی وائی سی ءِ زھرشان کنوکیں ریلی ءِ سر ءِ مھلوکانی ٹاگٹ کنگ ءِ بیھار ءَ دنت بلے اے بیان ءُ اَمل پہ پاکستان ءِ واستا یک بلاھیں پروشے، چی ءَ کہ یکے آ دنیا ءِ دیم ءَ یک جمھوری نزام ءَ را چِست ءُ ایر کنگ ءِ شوربندی ءَ کنت ءُ دومی نیمگ ءَ بلوچستان ءُ پشتونسان ءَ مھلوکانی چُکچینی ءَ کنگ ءَ اِنت۔ اے اَمل ءَ چہ زانگ بیت کہ پاکستان مجگی نادراھی ءِ آماچ اِنت کہ مدام پہ دروگ ءِ پُشدر ءَ وتی وتگڑیں اسلامی ریاست ءِ گپ ءَ ھم کنگ ءَ اِنت ءُ دومی نیمگ ءَ مھلوکانی سر ءَ زُلم ءُ زواکی، چُکچینی کنگ ءَ انت۔
پاکستان پروشتگ، بلے بلوچستان ءَ ھما ھَد ءَ بلوچانی گون ءَ زُلم ءُ زوراکی کنگ ءَ اِنت کہ مھلوک تُرس ءِ آماچ ءِ جوڈ بوگ ءَ اَبید وتی گھگیری ھما داب ءَ برجا داشتگ چمیشکا آ نوں وتی رکینگ ءِ ھاتر ءَ بلوچ ءِ چُکچینی ءَ کنگ ءَ انت۔
چہ ایشی ءَ اَبید دنیا انوں پاکستان ءَ را یک ناشرکاریں استانے ءِ بستار ءَ چار اِیت، نوں بلوچ راج اے سوڑگ ءَ بکن کہ آ چوں اے جاوراں وت ءَ گوں دژمن ءَ پروش دات کُت بکنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شکّل بلوچ
Previous article
کیچ : پاکستانی پوج ءِ دست ءَ دو برات بیگواہ کنگ بیتگ اَنت
Next article
کراچی: اگاں شیراز بلوچ ءُ سیلان بلوچ ءِ سر ءَ اَنچیں بھتامے ھست گڑا آمیدگس ءَ پیش کنگ بہ بنت۔ کھول
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچ سیاست ءُ یک زالبولے- ماھو بلوچ
By
admin1
May 23, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچ سیاست ءُ یک زالبولے
نبشتہ کار : ماھو بلوچ
دی بلوچستان پوسٹ
مئے چاگرد ءِ تہ ءَ سیاست ءِ گال انچو بدنام بوتگ کہ انچو کہ سیاست ءِ نام گرگ بیت گڑا ھمے دمان ءَ چاگرد ءِ دزّ ءُ ڈنگ بدماش ءُ دو نمبر ءِ مردانی ھیال دیم ءَ کیت۔ ھمے سبب انت کہ گشگ بیت کہ سیاست شریں مردمانی کار نہ انت۔ یک شریپیں مردمے ءَ گوں سیاست ءَ چے کار؟ اگاں اے چپّیں پکر اِنت۔چوناھی ءَ سیاست ءِ بابت ءَ چوشیں ھیال ءُ لیکھانی دارگ ءَ ھچ ردی نیست۔
پرچا کہ پاکستان ءَ اتکگیں درستیں نام ناد سیاست دانانی کردار ءُ گپ ءُ کرد متزاد انت، زبانی ءُ مزھبی کارڈاں کارمرز کنان ءَ چاگرد ءِ مجرمانی جرم ءِ کانونی جواز ءِ دیم ءَ آرگ ءُ وتی سرپرستی ءِ چیر دستی ءَ ھرچ ھرابیں کار ءِ ھمایت کنگ، ھمے سبباں چے مئے چاگرد ءَ سیاست ءِ بابت ءَ ھما ھیال کہ رائج اَنت آ راست زانگ بنت۔ بلے اے گپ ایوک ءَ نہ اِنت، ایشی ءِ تہ ءَ مئے وتی کوتاھی ھم ھوار اَنت کہ ما ایشاں یلہ دات نہ کنیں۔
در ھکیکت ما سیاست ھچبر راستیں چم ءَ نہ دیستگ ءُ آئی ءَ گندگ ءِ جھد نہ کتگ اگاں ما سیاست ءَ راستیں چمشانکے ءَ بچاریں گڑا ما زانیں کہ سیاست چے یے ءُ پرچا سیاست کنگ بیت ؟ ھو سیاست پہ گلامیں راج ءِ واستا چینچو الّمی انت۔
سیاست زندگی ءِ ھرج پڑ ءِ تہ ءَ ھوار انت ءُ یک ایردستیں راجے یے واستا سیاست ءُ سیاسی اَمل سک زلوری انت پرچا کہ ایر دستیں چاگرد ءِ تہ ءَ زور آور مدام ھمے لوٹ کنت کہ آ چاگرد ءِ مردمانی ھاس نوجوان تبکھاں زھنی مپلوج جوڑ بکنت آ وڑ وڑیں ڈسکورس دیم ءَ کار اِیت ھو ایشانی وسیلہ آ کوم ءَ یا کہ چاگرد ءَ گلام داریت ۔
زور آور ءِ اے ڈسکورس ءَ یک گلامیں چاگردے یے تہ ءَ سیاست ءِ سیاسی پروگرامانی وسیلہ ءَ پروش دیگ بنت، بلوچ ھم زور آور ءِ ڈسکورس ءِ سیاسی پروگرام ءِ وسیلہ پروش دیگ ءَ انت وتی نوجوان ءَ شعور یافتہ کنگ ءَ انت ھمے سیاسی تنظیم ءِ زریعہ ءَ نوک نوکیں پروگرام دیم ءَ آرگ ءَ انت-
ھرچ چاگرد ءِ تہ ءَ نیم بھر مردین انت گڑا نیم بھر زالبول انت زانتکارے گش اِیت ،یک زور آورےدومی کوم ءِ سر ءَ وتی زور ءَ برجا دارگ ءِ واستا درستاں پیسر آ کوم ءِ زالبول ءَ زھنی مپلوج جوڑ کنت، ھمے وڑ بلوچ ءِ زالبول ءَ زھنی گلام جوڑ کنگ ءِ واستا ریاست ءَ وڑ وڑیں ڈسکورس دیم ءَ آؤرتگ ‌بلے مروچی بلوچ ءِ مات ءُ گھاراں ریاست ءِ اے سرجمیں ڈسکورس پروش داتگ انت،مرچی زالبول بلوچ ءِ راجدپتر ءَ نوکیں رنگے دیگ ءَ انت ءُ بلوچ تھریک ءِ تہ ءَ زالبول ھرچ پڑ ءَ ھوار انت سیاست ءُ سیاسی تنظیم ءُ پروگرام ءَ بھر بوگ ءَ ھوار مروچی جنگ ءِ پڑ ءَ ھم جوانیں کردے ادا کنگ ءَ انت۔
بلوچ سیاست ءِ تہ ءَ زالبول ءِ کِرد ءَ اگاں ما بچاریں گڑا راجدپتر ءَ بگر دانگہ مروچی ءَ مدام بلوچ زالبول سیاست ءِ پڑ ءَ پرنٹ لائن ءَ گندگ کاینت اگاں آ زیکیں روچ ءِ بانک کریمہ بہ بیت یا کہ مروچی مارنگ سمی سبیہ یا کہ دگہ بازیں درورے دست کپ اِیت، بلے بلوچ چاگرد ءِ تہ ءَ یک زالبولے یے واستا سیاست ءِ پڑ ءَ ھوار بوگ آسان نہ انت بازیں زالبولے وھدے سیاست ءِ پڑ ءَ ھوار کپ اِیت گڑا آرا چاگرد ءَ بگر دانکہ وتی جندءِ لوگ ءَ بازیں جنجالے ءِ دیمپان بیت مارا مروچی چوشیں بازیں زالبول ءِ درور دست کپ اِیت کہ آیاں سیاست ءَ ھوار بوگ ءُ سیاسی چست ءُ ایرانی سوب ءَ بازیں اڑ ءُ جنجالانی دیمپانی بوتگ بلے آئی وتی لوگ والا ءَ ھوار چاگرد یا کہ ھما زور آور درستاں گوں جنگ کتگ بلے سیاسی چست ءُ ایر یا کہ سیاست ءَ چہ پد کنز نہ بوتگ اَنت بس ھمے امید ءَ کہ مدام وتی سنگتانی دپ ءَ ھمے اش کتگ کہ یک سیاسی سنگتے درست بیت سیاسی سنگتی رشتہ سک ءَ مزنیں رشتھے ھو سنگتانی کر ءَ مھر ھم دیستگ بلے وھدے ھمے زالبولانی سر ءَ مسلہ اتکگ یا کہ جنجالے ءَ کپتگ اَنت گڑا درستاں پیسر آ وتی سیاسی سنگتانی کر ءَ شتگ انت مدت ءِ لوٹ کتگ بلے اپسوز ءِ گپ انت کہ مسلہ ءِ مسیبت ءِ وھد ءَ مدام ھمے سیاسی سنگت پشت ءَ کِنز اِتگ انت مدت ءُ دور ءِ ھبر مسلہ ءِ وھد ءَ ھمے سنگتاں شریں سلامے تاں نہ داتگ آں۔
اے گپانی نبشتہ کنگ ءِ مول ءُ مراد ھمیش انت کہ پلیز وتی سنگتانی ھمراھداری ءَ بکن اِت چو مہ بیت ھمے سنگت ءَ وتی اُمر ءِ نیم سیاسی چست ءُ ایرانی تہ ءَ داتگ وتی راج ءِ واستا چیزے کنگ واستا مدام جاڑیگ بوتگ بلے سنگتانی ھمراھداری نہ کنگ سوب ءَ آ سیاست ءَ چہ دور بہ بیت ءُ ھمے جزبہ کہ آئی ءِ دل ءِ تہ ءَ انت یا کہ ھمے سنگتانی امید ءَ آ ھرچ مسلہ پیش کنگ ءَ تیار انت بلے سنگتانی ھمراھداری نہ کنگ سوب ءَ آ درستیں چیزاں چے دور بہ بیت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ماھو
Previous article
شال ءُ مستونگ: 15 زورانسری بیگواھیں مردم یل بیتگ انت
Next article
شال: پاکستانی لشکر ءَ بیڑ برتگ ھشتمی تبک ءِ نودربر آوار جتگ ءُ برتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کھریں بے تواری گار کنت- کیگد کندیل
By
admin1
May 22, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کھریں بے تواری گار کنت
نبشتہ کار: کیگد کندیل
دی بلوچستان پوسٹ
دسمبر ءِ یکّ سکّیں سارتیں شپے اَت اَنچو سردی جان ءِ بند بند بوگ بوگ ءَ تالان اَت اَنچو گُش ئے اِے شپ چہ درُستیں شپاں گیشتِر سرد تِر اَت گوریچ گوں تُرندی ءَ زهر زهر ءَ کشگ ءَ اَت دور ماں آزمان ءَ ماه سکّ رُژنا اَت ماه ءَ وتی رُژنائی هر نیمگ ءَ تالان کُتگ اَت هر چینچو شپ دیم ءَ روان اَت کھریں سردی همینچو گیش بوان اَت۔
درُستیں میتگ ءُ بازار ءِ مردم واب ءِ اَمبازاں شُتگ اِت اَنت چہ دُگنیا جھان ءَ بے سما اِت اَنت۔
همے میتگ ءِ دیمی نیمگ ءَ کّمو گِستا یکّ بلاهیں کبرستانے هست اَت اِے کبرستان سکّیں دیریگیں ءُ کوهنیں کبرستانے اَت چہ اِے بلاهیں کبرستان ءَ دیمی نیمگ ءَ یکّ لِچی بستگیں بانے هست اَت کہ آ بان بازیں هوراں ترک ترک اَت سرے کرز ڈن ءَ اِت اَنت اِے بان انچو بے ترک ءُ بے توار اَت مِسل ء همے کبرستان ئیگ ءَ چہ بان ءِ دریگ ءَ یکّ رُژنائی یے سر کشان اَت اِے رُژنائی همے بان ءِ تہ ءِ چُل ءِ تہ ءَ آس اَت کہ روک اَت-
اِے آس ءِ دیم ءَ مُرتگّیں ساهے ءِ زِندگیں اکسے اَت کہ آ گوں جیڑگاں دوچار اَت هنچو هیالانی جُھلیں زِر ءَ بُک اِتگ اَت اِے سما نیست اَت کہ باریں شپ ءِ چینچو پاس گوستگ آ چہ اندر ءَ همے آس ءِ پیم ءَ روک اَت آئی ءِ چمانی واب دیر اِنت گار بوتگ اِت اَنت هنچو کہ آئی ءِ ورنائیں بچ وتی دور ماں درامدیں دیارے ءَ رسترانی دست ءَ گار ءُ بیگواه کنگ بوتگ اَت-
آئی ءِ نام نازُک اَت میتگ ءِ درُستیں جنیناں گوں نام ئِے همیش اَت .کہ نیم نام ءَ توار اِش کُت.روچ ءَ آئی ءَ گوں یکّ کانٹیں چشمکے ءَ میتگ ءِ جنینانی گُد مشین ءَ دوتک اَنت ءُ شپ ءَ همے آس ءِ پانگ اَت اِے پرُشتگ ءُ کروتکگیں بان ءَ یکّ مشینے ءَ اَبید دگہ هِچ چوشیں دگہ شے یے نیست اَت بلے درامدیں سپائیانی سر هر روچ همد ءَ بُن اَت پہ پٹ ءُ پول ءَ هر وهد ءَ همے گّپ اِش کُت کہ تو سرمچاراں وتی لوگ ءَ جاه دے ئے پہ ھمایاں نان ءُ ورگ جوڑ کن ئے دنزاں گِپتگیں هما پیتی کہ بان ءِ کُنڈے ءَ اِیر اَت آئی ءِ تہ ءَ یکّ دو جوڑی پُچ هست اَت هر وهد ءَ کہ پٹ پول اِش کُت گُڑا اِے پیتی ءِ تہ ءِ همے گُدان ءَ در کُت دور دات گُشت ئِے اِے پُچ هم هماهانیگ اَنت تئی چُک ءَ سرمچارانی کُمک کُتگ تو هم کنگ ءَ ئے ّبیچارگیں نازُک ءِ گّپ هر وهد ءَ همیش اَت کہ منی چُک ءَ را گوں اِے وڑیں هِچ کاراں دست نہ بوتگ نیکہ منی چُک ءَ سرمچارانی هِچ وڑیں کُمکے کُتگ اِے گپاں آئی ءِ سر ءَ توپک دارگ بوت کہ وتی چُک ءِ هک ءَ اگاں گپے تو کُت گُڑا ما تئی لوگ ءَ مانندار اِیں تئی چُک ءَ کُش آں اِے پٹ پول پہ نازُک ءَ نوکیں هبرے نہ اَت پہ گاربیگواهیں مردماں هروهد ءَ روانک اِش کش اِت گُڑا آکر ءَ هرکّس ءَ همے جُست کُت تو وتی چُک ءِ آجوئی ءِ هاتِر ءَ پرچا روانکاں بهر نہ زور ئے گُڑا آئی ءَ هر وهد ءَ همے گُشت من ءَ هروچ درآمد لوگ ءِ تہ ءَ کّم شرپ کن اَنت من ءَ بیهار دینت اگاں من روانکاں بهر زرت یا کہ وتی چُک ءِ نام گِپت گُڑا آ منی چُک ءَ کُش اَنت-
هم روچیگیں شپانی وڑ ءَ اِے سرجمیں شپ ءَ هنچو جِک ءُ سر اَت چل ءِ روکیں آس ءِ دیم ءَ نیشتگ اَت چم ئِے همے آس ءَ سک اِت اَنت چم چہ ارس ءَ پُر اِت اَنت وتی گاریں چُک ءِ یکّ ژندیں اکسے دست ءَ اَت آئی چمانی ارس همے اکس ءِ سر ءَ کپان اِت اَنت آس ءِ شھم ءَ گوں درپیشگ ءَ لگّ اِت اَنت آئی ءِ هیالانی زِر ءَ چولے پُروشت گوستگیں یات آئی چمانی تہ ءَ اوژناگ کنگ ءَ لگ اِت اَنت-
بِگند ئے آ همے جیڑگ ءَ اَت کہ آئی ءِ چُک ءَ را مرچی پُریں هپت سال سرجم اِنت کہ بیگواه اِنت شپ آسر بوان اَت تھاری وت ءَ گار کنگ ءِ نِدارگ ءَ پدر کنگ ءَ اَت بلے آ انگت ءَ هما هیالاں گوں چیر ءُ سر اَت- نوں روچ در آیان اَت رؤوکیں وت ءَ زِندگ ءِ جُھد ءَ کنگ ءَ اَت بلے دِیر نہ گوست کہ آئی ءَ ساه دات-
بلے آئی ءَ وتی هیالانی همراهی اَنگت ءَ یل نہ داتگ اَت آئی ءَ اِے کھریں شپ گوں بیگواهیں بچ ءِ هیالاں کدی روچ بوت آئی ءَ سما نہ داشتگ اَت روچ ءَ وتی بانزُل زمین ءِ دِلبند ءَ تالان کُت اَنت ڈن ءَ هلک ءُ بازار ءِ مردمانی کوکارانی توار اَت ءُ آ نوں چہ هیالانی جان ءَ دراَتک-
پاد اتک دیم پہ دروازگ ءِ نیمگ ءَ روان بوت کہ باریں چے بوتگ کہ اینچو مردماں چہ واب ءَ بُست کُتگ کوکار ءُ جاک اِنت اِش آئی ءَ در پچ کُت دیم ءَ آهان اَت داں اِے سرجمیں مردم یکّ جونے یے سر ءَ مُچ اَنت-
کہ آئی ءِ دیم سیاهیں گُدے ءِ تہ ءَ اِنت آ چمانی ارساں ساپ کنان اَت ءُ دیم ءِ گُد ئِے دور کُت گوں سیاهیں گُد ءِ دور کنگ ءَ آئی ءِ ودار ءِ کسہ آسر بوت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
کیگد کندیل
Previous article
ماما قدیر بلوچ نادراہ، وی بی ایم پی ءَ گدان ءِ برجاہ دارگ ءِ جار جتگ
Next article
راستی ءِ کُشگ- ٹی بی پی شونگال
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
دودا ءِ تامر ءِ سر ءَ کسانیں چمشانکے – ھمّل نور
By
admin1
May 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
دودا ءِ تامر ءِ سر ءَ کسانیں چمشانکے
نبشتہ کار: ھمل نور
دی بلوچستان پوسٹ
مرچی ما اگاں بلوچ سینما ءِ گپ ءَ بہ کن ایں بلوچ سینما ءَ چینچو دیم ءَ شتگ گڑا باید اِنت ما ایشی ءِ مکابله ءَ گوں ھالی ؤوڈ ءُ بالی ؤوڈ ءِ سینمایاں گوں مکنیں گاں سینما ءَ گوں کنگ المی انت گڑا ما پاکستانی سینما ءَ گوں کت کنیں چی ءَ کہ یکیں ملک انت ۔ چوناھا اگاں مکابله ءِ ھبر کیت گڑا ما وتی تامرانی مکابله ءَ وتی کوھنیں تامراں گوں کنیں گڑا ما گشت کنیں کہ مئے بلوچ سینما ءَ چینچو دیمروی کتگ۔
انچوشکہ یک زمانگے ءَ وکار بلوچ ءُ دانش بلوچ ءِ کامیڈی تامر بیتگ اَنت پد ءَ انور گلام اے پڑ ءَ اتکگ وتی کدم ایر کتگ اَنت دگہ بازیں تامر ساچاں تامر ساچی بندات کت پد ءَ ڈاکٹر حنیپ شریپ اتک آئی ءَ بلوچی تامر ساچی رنگ کمو مٹ کت دگہ دروشمے ءَ کت-پد ءَ ڈاکٹر ھنیپ شریپ ءَ چے پد جان البلوشی ءَ وتی کدم اے پڑ ءَ ایر کت انت آئی ءَ وتی تامر زراب جوڑ کتگ اَت انچو گش اَنت زراب بلوچی ءِ پروپیشنلتریں تامر گشگ بیت دنیگا مستریں تامر ڈاکٹر ھنیپ شریپ ئیگ انت”منی پت ءَ برات نیست”جان ءَ وتی تامر بھرین ءَ سینما اسکرینگ کت پد ءَ کمو مدت ءَ رند دودا جوڑ بیت دودا اولی بلوچی سینمائی تامر گشگ بیت کہ سینما ءَ شتگ بہ بکش اِت کہ بازیں تامر ءِ تامر ساچ ءِ نام نہ گپت بلوچی تامر ءِ راجدپتر ءِ تہ ءَ اے بس کسانیں چمشانکے۔
نوں ما کا اِیں دودا تامر ءِ سر ءَ کسانیں چمشانکے دے اِیں دودا تامر ءِ کسہ ءِ جند سک شوک ات شریں جیڑھے ءِ سر ءَ اے تامر جوڑ کتگ ات تامر ءِ گپ ءُ ھبر شر ات اَنت لھتیں جاگہ ءَ اردو گپ مان ات اگاں گپ ءُ ھبر انی سر ءَ گیشتر جهد بیتیں جوانتر ات ۔ پد ءَ ازمکاری شر ات شئیب ھسن ءِ اولی رند ات آئی ءَ سک شوک ازمکاری کتگ ات شکیل مراد ءَ ھم جوانیں رنگے ءَ ازمکاری کتگ ات پلم ءِ ڈائریکشن سک شوک لاجواب انت ۔
ڈائریکشن ءِ بارو ءَ منی انچو زانگ نہ انت کہ من دودا تامر ءِ ڈائریکشن ءِ سر ءَ باز گپ جت۔ تامر ءِ سینما ٹوگراپی سک وش ات سنگتاں شوک سینما ٹوگراپی کتگ انت ۔ ایڈیٹنگ ھم شر ات۔ یک چیزے ءِ بابت ءَ من کمے گپ جنگ لوٹاں ۔
انچو گش انت کہ تامر مئے چاگرد ءِ آدینک انت بلے من دودا ءِ تہ ءَ بلوچی دود ءُ ربیدگ نہ دیت پوشاکاں بچار ھچ بلوچی نہ انت اگاں دودا تامر ءِ تہ ءَ پوشاک بلوچی بیتین اَنت منی ھیال ءَ تامر سک جوان تر بیتگ ات ، اے چشیں نیزوری یے نه انت کہ ایشاں چه تامر ءِ سر ءَ مزنیں اسرے کپتگ بلے تامر انگت بلوچی تر بیتگ ات ۔ چی ءَ کہ اگاں دری راج اے تامر ءَ بچار انت اگاں بگوش انت بلوچ ءِ پوشاک ھمیش اِنت مزنیں اسر دار اِیت ۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ھمّل نور
Previous article
کیپٹن امجد بشام پنام شمس ساھر ءُ لیفٹینٹ صبر اللہ معصوم پنام واھگ جان ءَ سُھرچکیں دروت ندر کن ایں۔ بی ایل ایف
Next article
وزیرستان ءَ ڈرون اُرش ءُ گونڈوھانی کوش, پشتون راج ءِ چُکچینی اِنت – بی وائی سی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
گدار آرپ کسہ کنت ءِ سر ءَ چمشانکے- بیبرگ بلوچ
By
admin1
May 17, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
گدار آرپ کسہ کنت ءِ سر ءَ چمشانکے
نبشتہ کار: بیبرگ بلوچ
دی بلوچستان پوسٹ
اے گدار ءِ نام آرپ کسہ کنت اِنت ءُ ایشی ءِ نبشتہ کار آرپ وپا بلوچ اِنت، آرپ وپا ءِ پجار زانگ نہ بیت پرچاکہ ھچ جاگہ ءَ ایشی ءِ بابت شون دست نہ کپ اِیت ھیر نبشتہ کار ءِ پجار ءُ نام مانا نہ دار اِیت بلکیں آئی ءِ ساچشت مانا دار اِیت۔ اے گدار ءِ تہ ءَ جاھے بنکی کارست ءُ جاھے لس کارست وتی کسہ ءَ درشان کنگ ءَ اِنت بلے کسہ ءِ تہ ءَ گیشتر لس کارست ANTAGONIST گندگ ءَ کیت-
اے گدار ءِ تہ ءَ یک بل نِگور ءِ جھمنندے ءَ گُلامی نامیں مردے ءَ وتی میتگ ءِ جاور ھال ءِ بابت ءَ جُست کنت کہ میتگ ءِ جاور ھال چون اَنت، گڑا آئی ءَ پسہ دات کہ میتگ ءِ جاور سک نگیگ اَنت اے میتگ ءِ تہ ءَ رستر چُک ، زالبول ، کماش ھچ نہ چار اَنت، آئی ءَ کسہ کت کہ یکروچے لاپ پُریں جنینے رستراں وتی چیک پوسٹ ءِ کر ءَ داشتگ اَت ءُ سھتے ءَ رند لاپ پُریں جنین گوں وتی چُک ءَ بیران بوت۔ آئی ءَ کسہ کت کہ یکروچے اے رستر مئے ھمساھگ ءِ لوگ ءَ پُتر اَنت ءُ لوگ ءِ مردماں گوش اَنت کہ وتی جنین چُک ءَ مارا بدے اِت کہ ما وتی کیمپ ءَ برین ئِے، ھمے جنین ءِ پت بیران بوتگ ءُ برات کسان اَت، ایشی ءِ ناکو ءَ گوشت کہ اگاں ترا جُستے ھست ما وت تئی کیمپ ءَ کارین ئِے، اے شومیں رستر ءَ ھمے ناکو بیھار دات کہ ھرچ وڑ کن ئے اے جنک ءَ بیار، اگاں نیار ئِے ئےگڑا ایشی ءَ گوں من سور بدے یا ایشی ءَ بگوش کہ گوں من پیکچ بہ بو، اگاں اے دوئیں کاراں چہ یک کارے بکن اگاں نکن ئے گڑا شمارا زندگی نیست۔ آئی ءِ مات ءَ گوشت ما بلوچ ایں تو مارا توری ٹکر ٹکر بکن بلے ما چوش ھچبر کت نکن ایں، آئی ءَ گوشت کہ اے ھیرامنڈی ءَ ودی بوتگیں ھرامذادگ نہ زان اَنت کہ مات ءُ گوھار چی اَنت ءُ ایشاں ھُدا ، دین ، ایمان ھچ نیست اے تھنا تُپنگ ءِ زبان ءَ ھبر کن اَنت۔ آئی ءَ گوشت اگاں ما وتی یکجاھی پیش بہ داشتیں گڑا اے لونڈواں ھچبر مئے چُک لوگانی تہ ءَ چہ نہ بُرتگ اَت اَنت۔
آئی ءَ کسہ کت کہ یکروچے کسان سالیں گونڈو ءِ ھوار جنگ ءَ چہ پد آئی ءِ بزگیں مات ءَ کرآن رسترانی کیمپ ءِ سر ءَ بُرت کہ بلکیں ایشاں ھُدا ءِ تُرسے بہ بیت۔ مات ءَ کیمپ ءِ رسترانی گوما پریات کت کہ منی چُک ءَ یل بدے اِت ما ھچ گناھے نہ کتگ اے اللہ ءِ پاکیں کرآن ءَ بچار اِت من یک ماتے آں شمارا ھم مات ھست اشکنگ ءَ بزگیں مات ءِ کُرآن رستراں وتی بوٹاں گوں شاٹ جتگ۔
گلامی ءَ گوشت ما ھم انچوش نہ رک ایں کدی تئی باریگ کیت ءُ کدی منی باریگ اے رستر دُرستاں انچوش ھوار جنت۔ اے کس ءَ نہ بکش اِیت ءُ گوانزگیں تپلاں ھم پھل نہ کنت شرتر ھمیش اِنت کہ ھر روچیگیں مرگ ءَ چہ یکروچے ءِ مرگ گھتر اِنت۔ آئی ءَ پسہ دات کہ تو منی دل ءِ گپ جت ھو اے بار تھنا سرمچارانی کوپگ ءَ مہ بیت بلکیں راج ءِ ھمک پرزند وتی راجی زمہ واری ءَ بہ زانت۔
بل نگور ءِ جھمنند ءَ گوشت کہ منی یک سنگتے ءَ گوں من کسہ کت کہ مرچی باندا ھرچ ماتے وتی چُکاں دراں ڈیھ کنگ ءَ اِنت ءُ وتی سیاداں ھزار منت کنگ ءَ اِنت کہ منی چُک ءَ اے ملک ءَ چہ در بکن ءُ بھرن ءِ پوج ءَ راہ بدے اِت بلے وتی ملک ءِ واستا نمیران مہ بنت۔ آئی ءَ گوشت باید ھمیش اِنت اے ماتاں وتی چُک دست ءَ بہ گپتین ءُ بہ گوشتین اَنت شمئے تُپنگ اِنت برو اِت کوہ ءَ سنگراں بہ اِت۔
بارگ ءُ مامو ھم اے کسہ ءِ کارست اَنت کہ آ ھردوئیں کوہ ءَ اَنت، یکروچے واجہ بارگ ءَ گوں مامو ءَ جُست کت کہ تو وتی لوگ ءِ ھالاں بدے، مامو ءَ وتی ھبر چیر دات ءُ گوشت کہ لوگ ءَ ھیر اِنت۔ بارگ ءَ گوشت کہ مامو مارا چہ ھچ چیز چیر مدے ءُ وتی درداں گوں ما بھر بکن ءُ بگوش کہ مات چون اِنت۔ آئی ءَ پسہ دات کہ من ءَ پھل کن دیر اِنت کہ من لوگ ءَ ھمے کلوہ دیم داتگ کہ من جنگ ءَ شھید بوتگاں من زاناں کہ من رد کتگ بلے اے منی وتی جند ءِ پیسلہ بوتگ کہ لوگ ءُ جنگ نہ بیت ءُ ھر روچ چُکانی نیمگ ءَ چہ ھمے کلوہ کیت کہ لوگ ءِ راشن ھلاس بوتگ اَنت ءُ ھچ نیست ءُ من ھمے مار اتگ کہ لوگ ءِ گم پاھو دیگی اِنت وھدیکہ من لوگ ءِ بابت ءَ جیڑاں گڑا منی جنگ ءِ سر ءَ سان کپ اِیت۔ مامو ءَ گوشت کہ یک جنگولے ءِ مستریں جیڑہ لوگ اِنت، اے تیر ءُ ٹوپ اینکس پریشان نکن اَنت۔ اگاں راست بہ گوشاں منی کر ءَ ابید ءِ تُپنگ ءَ ھچ راہ نیست ءُ من تُپنگ ءَ دور دات نہ کناں، سنگتاں یل دات نکناں ءُ وتی شھیداں دروہ اِت نکناں۔ اگاں راست بہ گوشاں مات سے ماہ پیسر بیران بوتگ۔
ترانگ ھم اے کسہ ءِ کارست اِنت کہ آ زندان ءَ چہ رند آجوئی ءِ جنگ ءَ کوہ شُتگ ،یک سنگتے ءِ جست کنگ ءَ چہ پد آئی ءَ وتی کسہ آؤرت کہ من ءَ دژمن ءَ آوار جتگ کہ تو سرمچاراناں راشن ءُ وردن ءُ وراک دے، ایشاں من ءَ ٹارچر سیل ءِ تہ ءَ بند کت ءُ وڑ وڑیں اذیت دات ءُ اے رستراں منی پاداں سانکل مان کت ءُ درتک ءُ چو پٹبال ءَ من ءَ جت۔ وھدیکہ من ھوش کت گڑا منی چپ ءُ چاگرد ءَ ھون در آیگ ءَ اِت اَنت، ایشاں من ءَ زاہ دات ءُ گوشت کہ بہ من اگاں نہ منّ ئے گڑا تئی جن ءَ کار ایں ءُ تئی دیم ءَ برھنگ کن ایں، ایشاں من ءَ سردیں آپانی تہ ءَ دور دات ءُ منی بدن ھُشک بیت تھنا ساہ روگ ءُ آیگ ءَ اَت۔ ترانگ ءَ دیمتر ءَ گوشت کہ منی کش ءِ کوٹی ءَ چہ رسترانی توار آیگ ءَ اَت کہ بگوش پاکستان زندہ باد پد ءَ دومی نیمگ ءَ چہ ھمے توار پیداک اَت کہ بلوچستان زندہ باد، اے وھد ءَ من ءَ انچوش سما بوگ ءَ اَت کہ گوش ئے منی مرتگیں بالاد ءَ ساھے مان بیت ءُ سھتے ءَ رند تیرانی توار منی گوشاں کپت ءُ لھتیں سپاھی منی کوٹی ءَ اتک اَنت ءُ من ءَ دومی کوٹی ءَ بُرت اِش ءُ من ءَ ھمے شھید بوتگیں سنگت ءِ سر ءَ دور اِش دات ءُ رستراں من ءَ گوشت کہ بچار ما گوں نہ منوکاں چے کت کن ایں ایشی ءَ من ھمینچو تیر جتگ کہ ایشی ءِ مات ھم پجا نیار اِیت ئِے، آئی ءَ گوشت کہ اے کوٹی ھون ءَ چہ سُھر سُھر اَت ءُ شھید بوتگیں سنگت ءِ ھوناں چہ وشبو پیداک اَت، پد ءَ رستراں گْوشت کہ منّ ئے شر نہ من ئے شر تئی ھال ھم انچوش بیت ءُ آجوئی ءِ لوٹ ئے ھمیش اِنت آجوئی-
ترانگ ءَ گْوشت کہ شش ماھی اذیتاں چہ رند گڈسر ءَ من سوبین بوت آں ءُ ایشاں من ءَ گاڑی ءَ دور دات ءُ گْوشت کہ نوں تیار بی ما ترا کُشگ ءَ برگ ءَ ایں، من گْوشت شر اِنت بدن چہ ازاباں یکپارگی آجو بیت، رند ءَ ایشاں من ءَ یل کت ءُ گوشت کہ پُشت ءَ چک مہ جن اگاں جت گڑا تیر ءِ ورگ ءَ تیار بو۔ من داں دیراں دیم ءَ شُت آں ءُ من زانت کہ من نوں آجو بوتگ آں ءُ باج بُرت۔ ترانگ ءَ گڈسر ءَ گوشت کہ نوں ھمیش اِنت تئی دیم ءَ گوں دژمن ءَ جنگ ءَ آں ءُ نوں من ءَ تھنا دژمن ءِ تیرانی ودار اِنت-
اے گدار ءِ وانگ ءَ چہ پد من ءَ انچو سما بوت کہ من ھم اے کارستانی ھمراہ آں ءُ گام پہ گام کسہ گوشدارگ ءَ آں۔ اے گدار ءِ تہ ءَ بلوچ ءِ بزگی، بے وسی، نگیگی جاور، رسترانی زُلم ءُ زوراکی، بلوچانی آوار جنگ ءُ زندان ءَ اذیت دیگ ءُ سرمچارانی جھد ءِ تہ ءَ بزگی ءُ بے آسراتیانی اکس شریں رنگے ءَ درشان کنگ بوتگ اَنت، منی نز ءَ بلوچی لبزانک ءِ بد بھتی اِنت کہ اے وڑیں گدار نہ بوگ ءِ ھساب ءَ اَنت، باید ھمیش اِنت کہ مئے نبشتہ کار ءُ ندکار بے سریں بُنگپانی نبشتہ کنگ ءَ یل بدے اَنت ءُ بلوچ ءِ جھد ءَ وتی بہ لیک اَنت ءُ لبزانکی ھساب ءَ بلوچ ءِ بزگی، بے وسی، درتہ پُچی، گُلامی، گار ءُ بیگواھی، رسترانی زُلم ءُ زوراکی ءَ درشان بکن اَنت وتی کرد ءَ پیلو بکن اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
بیبرگ بلوچ
Previous article
بلوچ چکچینی، زورانسری آوار جنی ءِ بگیری ءَ بی وائی سی تربت ءِ نیمگ ءَ زھرشانی ءُ روانک
Next article
کُرد ءِ گھگیر: کوھانی ھاموشی یا بیانیہ ءِ بے اَمل کنگ؟- برز کوھی | شکل بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
چہ زندان ءَ استاد واھد کمبر ءِ نمدی یے پہ شاری کمبر ءَ- زھیر بلوچ
By
admin1
May 14, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
چہ زندان ءَ استاد واھد کمبر ءِ نمدی یے پہ شاری کمبر ءَ
نبشتہ کار : زھیر بلوچ
دی بلوچستان پوسٹ
دُروت ءُ دُراھبات منی مھرانی چراگ۔ اُمیت انت شُما جوڑ ءُ وش اِت۔ دُرستاں پیسر وتی کودکیں برات ءُ گُھارُکاں منی نیمگ ءَ چے مھر بدے۔ شارُل۔۔۔ اے ساھت ءَ من تھاریں کوٹی ءَ کوراسی ءَ نشتگ ءُ شمارا گیر آرگ ءَ آں۔ من جزماں شُما ھم منی زھیرانی درد ءُ اندوھاں گِر ءُ چیل اِت۔ بلے اے گپ مارا زانگی انت اے لواریں موسُم کہ مئے سرزمین ءِ سر ءَ مان ئِے شانتگ ءُ مئے چاگِرد ءِ ھمُک گِس ءِ وشیاں سوچان اِنت اے زیردستی ءِ داتگیں سوگات انت۔ ما وھدے دنیا ءِ راجدپتری تاکاں چار ایں گُڑا مارا اے گپ دلجمی ءَ گندگ کیت کہ زورگِر زیردستیں راجانی سر ءَ چونیں زوراکی کنت۔ آ ناں کسانیں تپل مان کار ایت ناں پیر ءُ کماش ناں زھگ ءُ زالبولانی ریا ءَ گٹ بیت۔ آ (زورگِر) وتی گروناکی ءَ ھر چیز ءَ لپاشان کنت۔ ھمے وڑ ءَ اے زورگِریں استان ھم گوں ما کنگ ءَ انت۔ بلے مارا دنیا ءِ گوستانگ ءِ تہ ءَ اے ھم گندگ ءَ کیت کہ ھما راجاں زورگِر ءِ زوراکیانی بگیر ءَ گھگیری کتگ گُڑا آ راج الم مرچی وشھالیں زندمانے ءِ واھُند انت پمشکا بلوچ راج ءَ ھم وتی گھگیری ءُ جھد برجاہ دارگی انت۔ من سدک آں اے گرانیں نوبت الم آسر بیت۔
منی لاڑکیں شارُل۔۔۔ مرچی من ءَ دھُمی ماہ انت کہ من زورگِر ءِ زندان ءَ بندیگ آں۔ مزن سندی ءُ نادُراھی ءِ سبب ءَ بہ گند ئے منی بالاد نزور انت بلے اے گپ ءَ شُما شری ءَ دلجم بہ بہ اِت کہ منی توکل ءُ لیکہ انگت مھکم ءُ چو کوہ ءَ تمرد انت۔ مئے مستریں سلاہ مئے سِنچ ءُ لیکہ انت ما زانیں کہ ما راست ءُ تچک ایں ما پہ وتی راج ءُ گُلزمین ءِ سر ءَ زوراکیانی بگیر ءَ جھد کتگ گُڑا مارا زورگِر ءِ لٹ ءُ کُٹ پروش دات نہ کن انت۔
شارُل۔۔۔ من زاناں اے وھد ءُ نوبت پہ شُما سک گران انت، بلے وتی توکل ءَ ھجبر دور مہ دے اِت۔ بے توار مہ بہ اِت یکشلیں جھد ءُ مھکمیں شوربندی مئے شاھزانتی ءِ بھر بہ بنت۔ ترا اے وھد ءَ یک مستریں براتے یے دروشُم ءَ وتی برات ءُ گُھارگ دلبڈی دیگی انت۔ یک پِتے یے کنڈ ترا گِرگی انت۔ یک راجی جھدکارے ءِ وڑ ءَ ترا وتی راج ءِ ھمکوپگ بوگی انت وتی راج ءِ درد ءُ گم ءَ ھوار بوگی انت۔ کانودی بہ بیت یا ایدگہ زھرشانی ءُ راجداری تک ھر وڑ ءَ وتی گھگیری ءِ درچ برجاہ دارگی انت۔ من زاناں زیردستیں راج ءِ واستا ھچ وڑیں کانود، آمید گِس ءُ مردمی اُگبال نہ مان ایت بلے مارا دلپروش ءُ بے توار بوگی نہ انت چی ءَ کہ زورگِر ءِ جھد ھم مدام ھمیش انت کہ مارا چہ وتی راجداری لیکہ ءَ چہ دور بدار ایت ءُ دلپروشی ءِ آماچ بہ کنت۔
منی شارُل۔۔۔ من اے گپ ھجبر دل ءَ نہ جیڑ اِتگ کہ من ءَ مستریں بچکیں چُک نیست چی ءَ کہ من ترا ءُ مھلب ءَ چہ بچکیں چُک ءَ کمتر نہ لیک اِتگ۔ من پہ شُما وتی زند ءِ اوست ءُ اُمیت بستگ انت۔ شما ھردو منی کوپگ اِت۔ وت ءَ را ھجبر نزور مہ لیک اِت۔بلوچ گوستانک ءِ تہ ءَ زالبولانی شیرزالی ءِ مزنیں داستان ھست انت گُل بی بی ءُ بانڑی بہ بنت یا ھستیں وھد ءِ بانُک کریمہ ءُ مھرنگ بہ بنت کہ زورگِریں استان ءِ بگیر ءَ وتی راج ءِ ھمکوپگی ءَ اوشتاتگ انت۔ وتی راج ءِ واستا گھگیری ءِ چیدگ جوڑ بوتگ انت۔ بلوچ پدریچ باندا اے گپ ءِ گواھی ءَ دنت کہ بلوچ زالبول راجی جُنز ءِ پِڑ ءَ پُشت کِنز نہ بوتگ انت۔
شارُل۔۔۔ تُرس مردم ءِ باتن ءِ مستریں بدواہ انت پمشکا مارا دُرستاں پیسر وتی باتن ءِ تُرس پروش دیگی انت۔ زوگِر ءَ مدام مئے تہ ءَ تُرس ءِ ودی کنگ ءِ جھد کتگ دانکہ مارا مئے راجی جُنز ءَ چے گِستا بدار ایت۔بلے بلوچ ھجبر زوراک ءِ دیم ءَ سر جھل نہ بیت۔ پمشکا زورگِریں استان روچ پہ روچ گیشتر بلوچ راج ءِ سر ءَ وتی زوراکیاں تُرند تِر کنگ ءَ انت۔ مئے راج ءَ اے نگیگیں جاوراں گھگیری ءِ کِشک یل کنگی نہ انت ھمُک تک ءَ گھگیری ءِ چراگ بلینگی انت۔ چی ءَ کہ بلوچ ءِ گور ءَ ابید ءِ گھگیری ءَ دگہ در پشت نہ کپتگ۔
منی کوپگ شارُل۔
تئی باز وھد نہ زوراں منی اے نمدی ءِ مول ءُ مُراد بس ھمیش اَت کہ ترا وتی کھول ءِ زمہ واریاں ھوار راجی زمہ واریاں پیلو کنگ ءِ سکین ءَ ھم بدیاں۔ من زاناں تو نزور نہ بہ ئے۔ تو چو بلوچ شیرزالانی وڑ ءَ وتی راجی پرز ءَ الم پیلو کن ئے۔ منی دُوا انت گوں اللہ پاک ءَ شما مدام سلامت ءُ سوبین بات اِت۔ مھکم بات اِت۔ تو ءُ مھلب پہ من دو مھروانیں ھمبل اِت شما ھردو منی اوستانی چراگ اِت۔ وتی کستریں برات ءُ گھارانی ھیال ءَ بدار اِت۔سلامتی بات پہ شُما۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
زھیر بلوچ
Previous article
گوادر، تربت : چار مردم زورانسری بیگواہ
Next article
زورگریں پاکستانی پوج ءُ وتگڑیں شاتکامی ءِ سرا بوتگیں اُرشانی زمہ واری ءَ منّ ایں – بی ایل اے
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ماتانی جھانی روچ – گواڑگ بلوچ
By
admin1
May 13, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ماتانی جھانی روچ
نبشتہ کار: گواڑگ بلوچ
دی بلوچستان پوسٹ
مروچی دنیا ءِ ھمک کُنڈ ءَ ماتانی میان اُستمانی ءِ روچ برجم دارگ بوگ ءَ اِنت، مروچی دگنیا اے روچ ءَ ماتانی روچ ءِ نام ءَ برجم دار اِیت ھر یکے وتی مات ءَ ساڈاہ اِیت بازینے وتی مات ءِ نام ءَ چندے دانک ھم نبشتہ کنت بلے چوشکہ من بلوچ سر زمین ءِ نندوکاں ءُ بلوچستان ءِ راستی چہ دگنیا ءَ جتا اَنت گڑا من جھد کناں کہ چندے دانک اے روچ ءِ درگت ءَ وتی زمینی راستیانی ھساب ءَ نبشتہ بکن آں –
بلوچستان یک ایردستیں زمینے اد ءَ مات ءُ گھار کجام ھالت ءَ زندگی کنگ ءَ اَنت اے گپ ءَ دگنیا انگت ءَ سرجم ءَ آشنا نہ اِنت-اے ھما سر زمین اِنت کہ اد ءَ مات ءُ گھار دگانی سر ءَ زندگی کنگ ءَ اَنت اے ھما زمین اِنت کہ اد ءَ مات ءُ گھار تھاریں کوٹیانی تہ ءَ بندیگ اَنت اے ھما زمین اِنت کہ اد ءَ مات ءَ ناں ائید ءِ وشی نسیب ءَ اِنت ناں اے دگہ وشی نسیب ءَ اِنت اے ھما زمین اِنت کہ اد ءَ ماتانی وشی تھاریں کوٹیانی تہ ءَ ٹارچر کنگ بوگ ءَ اَنت ھو آیانی تیر سپتگیں کنٹ اے ماتاں سوگات کنگ بوگ ءَ اَنت –
بلوچستان ھما زمین اِنت کہ اد ءَ مات ھما کارست اِنت کہ آ مروچی سرجمیں تھریکے شیف کنگ ءَ اِنت بلوچ مات بلوچستان ءِ مروچی تاریک جوڑ کنگ ءَ اَنت-
بلوچستان ھما جاہ ءَ اِنت کہ اد ءَ مات ءَ وتی جوانیں بچانی تیر سُپتگیں کُنٹ (لاش) گوں وتی دستاں کل کتگ اَنت بلے اُفف تک نہ کن اَنت وھدے بلوچ مات ءِ کارست ءِ شوھازگ ءَ بندات بہ کن ئے گڑ ترا لمّہ یاسمین ءِ وڑیں مات دست کپ اِیت کہ آ وتی جوانیں چک ءِ سر ءَ وت بیرک ءَ بند اِیت ءُ ماتیں سر زمین ءِ واستا کربان کنت لمّہ یاسمین ءِ ڈولیں ھزاراں مات دست کپ اِیت کہ آیاں وتی چک برات پت پہ وتن ءِ آجوئی ءِ ھاتر ءَ کربان کتگ اَنت ھزاراں چُشیں مات من دیستگ کہ آیانی بچ سالانی سال زندانی اَنت بلے اے ماتانی توکل چو کوہ ءِ باتیل ءَ برز اِنت-
بلوچستان ءِ تہ ءَ لبز ءِ مات ءِ ارزشت انچُش باز اِنت کہ اد ءَ زمین ءَ مات ءِ نام دیگ بوتگ بلوچ ءِ مھر گوں وتی زمین ءَ چُک ءُ مات ءِ مھر ءِ وڑ ءَ اِنت انچُش کہ یک ماتے ءَ وتی چُک دوست بیت ءُ چکے ءَ وتی مات ھمے وڑ ءَ بلوچ ءَ وتی مادریں وتن وتی سر زمین دوست اِنت –
میان اُستمانی ماتانی روچ ءَ بلوچ ءِ ھما سُرمگیں ھاک ءِ نام ءَ اوں ھما گمنام ماتانی نام ءَ کہ اے سر زمین ءِ آجوئی ءِ ھاتر ءَ ھرچ وڑیں کربانی دیگ ءَ چک ءُ پد نہ بوتگ اَنت ءُ مدام پہ کربانی دیگ ءَ جاڑیگ اَنت-
مروچی روچ بلوچستان ءِ نام ءَ کہ ھمک نیمگ ءَ شورھانی بوہ ءُ ھونانی جو تچگ ءَ اَنت،گڈسر ءَ من پھلی لوٹاں چہ وتی ماتیں وتن ءَ کہ من آئی ءِ ھک انچُش باز اِنت کہ من اے ھک ءَ ادا کت نہ کن آں۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
گواڑگ بلوچ
Previous article
جنگیان بلوچ ءِ لوگانی سر ءَ زوراکی ءِ اُرش ءَ ایر جن ایں – پانک
Next article
گوادر ءَ کوسٹ گارڈ ءِ دست ءَ ورنایے بیگواہ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
اُستاد کمانچر – شرھاتون بلوچ
By
admin1
May 11, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
اُستاد کمانچر 
نبشتہ کار : شرھاتون بلوچ
دی بلوچستان پوسٹ
تو پہ من ءَ تھنا یک اکسکارے نہ بوتگ ئے تو منی استاد ھم بوتگ ئے۔ ترا چہ من بازیں چیزے دربُرتگ، اکسکاری بہ بیت یا بلوچی لبزانک۔ تئی وڑیں اُستادے ءِ روگ پہ یک شاگِردے ءَ مزنیں تاوانے۔
چوناھا اُستاد تو اکسکاری ءِ پِڑ ءِ تہ ءَ چہ دُرستاں دیم ءَ اِت ئے۔ من کہ نوک نوک اکسکاری بندات کُتگ اَت ، گُڑا من تئی اکس گوں تئی نام ءَ دیست اَنت ۔ ھردیں کہ تئی اکس منی چمانی دیم ءَ کپت اَنت۔ من ھمے مار اِت کہ ترا گوں زمین ءَ بے کساس مھر اِنت ۔
چد ءُ ساری کہ من دگہ اکسکار ھم دیستگ اَت ۔ بلے آ وڑ ءَ کہ تو مارا بلوچستان پیش داشتگ آ وھد ءَ آ اکسکاراں ۔ بلوچستان تئی وڑ ءَ پیش نہ داشتگ ۔ تو ھما وڑ ءَ کہ بلوچستان دگُنیا دیم ءَ آؤرتگ اَت، دگہ کسی اکسانی تہ ءَ اے پیم ءَ بلوچستان من ءَ دَست نہ کپتگ۔ تئی اکسانی تہ ءَ بازیں گم ءُ رنج ، بزّگی ءُ بیچارگی ، لاچاری ءُ شُد لاپ ، دگ ءِ لمب ءَ نشتگیں چُکے پریاد ، پُرشتگیں بانے ءِ دیوال ، دشت ءِ پُل مھر ارشتیں پُلک ، ءُ بلوچ ءِ گیدی دل بند ءِ گْوست ءِ کسّہ ردوم زُرتگیں کسّھانی گورستان ، ھانی ءِ تھنائی ءِ کبر ءُ شے مرید ءِ نہ بوگ ءِ گْواہ دُرست ، بلوچستان ءِ مات کوہ ءِ بُرزیں زید ءِ ندارگ ، بہ بیت یا کہ کوہ ءِ سلیمان ءِ وش تبیں نودے شنزگ ءَ بہ بیت ، یاکہ بازار ءِ تہ ءَ نشتگیں ھما چُک کہ سواس ساپ کنت روچ گْوازین اِیت ، یاکہ ھور ءُ ھار ءَ بُرتگیں گِس بہ بَنت ، یا کہ مات ءِ دزبندی بہ بیت ، اے کُل تو مارا وتی سپر ءِ ھمراھی ءَ پیش داشتگ اَنت ، اے کُل تو پریم ءَ کُتگ اَنت-
من ءَ یات کنت یک روچے من تو ھمے گپ ءِ سر ءَ دیوان کُت کہ “اکس ھبر کن اَنت ءُ اکساں زبان پِر اِنت ۔ باز مردم وتی گل ءُ شادیانی ءَ ، ایردستیں راج ءِ بزّگ ءُ لاچاری ءَ اکسانی دُروشم ءَ درشان کن اَنت۔ ءُ باید اِنت مردم ھمراداری بہ کن اَنت” تو پسّو دات “شر گُشگ ءَ ئے ، بلے اے گپ کمو گیشینگ لوٹ اِیت من پد ءَ یک روچے ھمے سرھال ءِ سر ءَ گپ کناں “۔ منی ءُ تئی دیوان سرجم نہ اَت، تو پیسر ءَ مارا یلو دات ءُ شُت ئے۔ تو سرپد ئے استاد تئی بیران بوگ ءَ رند درستیں اکسکار پہ تو اکس سوگات کنگ ءَ اِت اَنت ۔
بلے من نہ کُت پرچاکہ من ھما اکس کہ ترا پیسر ءَ سوگات کُتگ اَت آ ترا انگت ءَ تک سر کُت نہ کُت من ءَ بہ بَکش ، گُڑا نوں من چوں اکس سوگات بہ کناں کہ پیسری اکس انگت تک ترا سر نہ بوتگ؟ ما باز کم دیوان کُت بلے ھردیں کہ ما دوچار کپت ایں۔ ما اکسانی بابت ءَ ھبر کُت۔ من ءَ تئی اکسانی تہ ءَ دُرستاں چہ گیش باھڑ ءُ سَمّی ءِ اکس دوست بوت اَنت ۔ من ھردیں کہ ایشانی اکس دیست اَنت من ءَ وشی رس اِت۔ نوں باھڑ ءُ سَمی ءِ شوکیں بچکنداں کے مارا تک سر کُت کنت؟ بلوچستان اے گپ ءِ شاھِد اِنت کہ تو گوں بلوچستان ءَ مھر کُتگ، بلوچستان ءِ ھرچ دمک ءُ دمگاں گوں مھر کُتگ، بلوچستان ءِ کوہ ءُ کوچُگ شر سرپد اَنت کہ تئی پادانی نشان اگاں زمین ءِ لاچار ءُ بزّگیں میتگ ءُ ھلک ایر اَنت، تو وتی زمین ءِ ھک ادا کُتگ۔ تو وتی گُڈی وھد ءَ تک کیمراہ ءَ گُٹ ءَ لوپ کُتگ ، بلوچستان ءِ ندارگانی اکسکاری بوتگ اَنت، دُگنیا ءَ پیش دارگ ءَ بوتگ ئے اے جھان ءَ یک زمینے ھَست کہ آ چینچو بزگ ءُ لاچار اِنت اے گیمُرتگیں ندارگ چینچو زیبا اَنت، دود ءُ ربیدگ ءُ ادب چون اِنت ۔ اے درچک، دار، میتگ، کِشک اے سرجمیں چیز تئی کیمراہ ءِ لینس ءِ تہ ءَ بوتگ اَنت ساہ دار بوتگ یا کہ ساہ دار نہ بوتگ تو آئی ءِ ارزشت زانتگ۔ من اگاں اے ھبر ءَ بہ کن آں بوت کنت من رد مہ باں کہ تو مارا وَ یلو داتگ بلے تو وتی زمین انگت یلو نہ داتگ، اے گپ ھم ھراب نہ بیت کہ تو ھَست ئے وتی زمین ءِ دلبند ءَ واب ئے ، تو گوں زمین ءَ انچو مھر کُتگ کہ زمین ءَ وتی دلبند ءَ ترا جاگہ داتگ ۔ انچو گُش اَنت کہ زمین مات اِنت ، مات ءَ گوں مھر پاک ءُ پلگار بیت ۔ تو بلوچستان وتی مات کُتگ آئی ءَ ترا وتی چُک کُتگ وتی سینگ ءَ جاہ ئِے داتگ ۔۔ شُما انگت یک ءُ دومی ءَ گوں ھما رنگ ءَ مھر کنگ اِت-
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شرھاتون بلوچ
Previous article
تربت : پوج ءِ دروگیں میڑ ءَ سے بیگواہ مردم کشتگ اَنت
Next article
پنجگور: چہ سَے سالاں بیگواھیں مردم ءِ لاش دزکپتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
ھوراں کہ گْوارگی نہ اِنت نام گوریچ ئیگ اِنت- اُزیر بلوچ
By
admin1
May 7, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
ھوراں کہ گْوارگی نہ اِنت نام گوریچ ئیگ اِنت
نبشتہ کار: اُزیر بلوچ
دی بلوچستان پوسٹ
دشت ءِ کسانیں میتگے ءَ بیگاہ ءِ سھت اَت پیر ءُ کماش، جنین ءُ ورنایانی دیوان اَت ، چاہ ءُ چلیم ءُ کسہ جَنگ کائی اَت۔ شھر ءَ چہ اتکگیں ورنا شاھان نوک نوکیں گپ ءُ کسہ آرگ ءَ اَت، کماش ءُ پیریں آئی ءَ گوش دارگ ءَ اِت اَنت۔ شاھان ءَ ھمے زیتاں سی ایس ایس ءِ چکاس پاس کُتگ اَت ءُ گل ءَ بال اَت، بگلُک ءَ بگلُک اَت ءُ کس ءَ بھ کنگ ءَ نہ اَت۔ شھری زِند ءِ سر ءَ گپ ءَ اَت، چُکاں بہ وانین اِت ءُ گمراہ بیگ ءَ میل اِت ھمے ڈولیں گپاں گوں دیوان وتی نیمگ ءَ دلگوش گْور کُتگ اَت۔
پیریں کماشے ءَ گپ گپ ءِ تہ ءَ درائینت “ شما واجھیں مردم اِت، سرکار ءِ نوکر اِت ءُ شمارا مئے وڑیں بزگانی واستا ھچ مھر نیست۔” ھمے گپ ءِ اِشکنگ ءَ گوں سی ایس ایس ءِ پاس کُتگیں ورنا سُھر تر اِت ءُ درائینت ئِے” ھو، شمئے چُکاں نوکری نہ رس اِیت نی شمارا زھر کیت۔ ما انگت وتیگ ایں، ما کہ نوکری مہ کن ایں دری مردم کاینت ءُ نوکریاں بر اَنت۔” کش ءَ نشتگیں ناکو ھیاتان ءَ پسو دیان ءَ گوشت کہ“ اناں، منی پِت، مارا کسی سر ءَ زھر نئیت، مئے مردم ایمن بہ بنت ایشی ءَ چہ مستریں وشی نیست۔
بلے شمارا یات اِنت پاری ناکو گنگُزار ءِ بچ گار اَت گڑا مردماں راہ بستگ اَت کہ مئے چُک ءَ یلہ کن اِت، سرکار ءِ دری مردماں وَت اتک نہ کُت گڑا اسپیت پوشیں بلوچ مردے دیم دات اِش ءُ نشتگیں مردماں سوگند ءُ مسام کُت ءُ مردم پاد کُت اَنت کہ شمئے چُک سے روچ ءِ تہ ءَ در کیت۔ پد ءَ شما دیست کہ چار ماہ ءَ پد گنگُزار ءِ بچ چاکر ءِ تیر سُپتگیں جون دست کپت۔” ھمے میان ءَ دیوان ءَ نشتگیں دگہ ورنایے ءَ درائینت “ ناکو ایشاں بِل، ایشاں وشی ءُ زر دیستگ نی کوم ءُ راج ءَ چہ بے ھیال اَنت۔ جھندم ء مردمانی کمک کنگ ءَ اے مئے بزگ کنگ ءُ پُلگ ءُ ورگ ءَ ھوار اَنت۔ پد ءَ نامو کن اَنت کہ مئے گور ءَ دگہ راہ نیست۔”
سی ایس ایس ءِ چکاس ءَ پاس بیتگیں ورنا شاھان گْوات گِپتگ اَت گڑا درائینت ئِے“ ھو، گڑا بیار اِت شما انچیں معاشی نظامے کہ ما کار کُت بہ کن ایں، ھُشک ءَ نندگ ءُ بٹاک جنگ نہ اِنت۔ ما سرکار ءِ مزنیں نوکری مہ گریں دگرے گِر اِیت۔” ورنا ءَ گوں سُبکیں توار ءَ پسو دات “ تئی وانگ ھر ءِ تِر، تو انگت اے گپ ءَ سرپد نہ ئے کہ دانکہ ترا استان مہ بیت معاشی نظام بیت نہ کنت۔ استان ءِ مستریں بھراں چہ یکے معاشیت اِنت۔ ھمیش اِنت راج وتی استان ءِ جھد ءَ اِنت، بلے شمئے وڑیں بیوروکریٹس نشتگ ءُ ھمے استان ءِ ناں تھنا بھر جوڑ اَنت بلکیں آئی ءَ گیشتر مھکم کنگ ءَ اَنت۔” دیوان برجاہ اَت، گپ ءُ رپ اَت، کندگ ءُ مسکرا اَت۔ اے گپانی گوشدارگ ءَ چہ شاھان چہ دیوان ءَ پاد اَتک ءُ روگ ءَ لگ اِت۔
ھمد ءَ نشتگیں شیتانیں گونڈوے ءَ کُکار کُت “ ھاں، بہ دار پاداں، دارگ نہ بہ ئے تو، چمپلاں بر گوں۔”
اے گپ ءَ سالے گوستگ اَت میتگ ءَ ھال اَتک کہ ناکو ھیاتان ءِ بچ میران چہ شھر ءَ وانگ ءِ موکلاں لوگ ءَ پیداگ بیتگ ءُ نیم راہ ءَ چِست کنگ بیتگ۔
میتگ ءَ ورنا ءُ جنیناں ھمت کُت ءُ میتگ ءِ نزیکیں مزن دگ بند کُت ءُ نِشت اَنت۔ راہ ءِ بند بیگ ءِ چار کلاک ءَ رند مزنیں کچے ءَ پُولیس ءُ سپاھی اتک ءُ مُچ بیت اَنت کمو سھت ءَ پد یک اسپیت پوشیں بلوچ مردے پہ مزاکرات ءَ اَتک۔
مرد کہ زھرشانی ءِ سر ءَ سر بیت داں دیست ئِے ناکو ھیاتان ءَ وتی بچ ءِ پوسٹر دست ءَ اِنت ءُ مزن دگ ءِ چار راہ ءِ سر ءَ اوشتاتگ۔ ناکو ھیاتان ءِ چم شاھان ءَ کپت اَنت کہ اسپیتیں پوشاکے چاڑینتگ ئِے ءُ چار گاٹ ئِے پُشت ءَ گون اِنت ءُ مَلّان اِنت دیم پہ مردماں۔
ناکو ھیاتان ءِ دپ ءَ در آتک “ شاھان تو گوں وتی سپاھیگاں مئے لٹ دیگ ءَ پیداگ ئے!” پد ءَ ناکو ھیاتان اُوشتگی جاہ ءَ کپت۔۔۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
اُزیر بلوچ
Previous article
ھاران : ڈی آئی جی کمپلیکس سر ءَ اُرش، پولیس کارندھے ٹپی ، سلاہ دستیگ
Next article
ھاران ءُ سوراب ءَ بیتگیں اُرشانی زمہ بی ایل ایف ءَ منّ اِتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
بلوچ جُنز ءُ پدائی اُرش – میرین بلوچ
By
admin1
May 5, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
بلوچ جُنز ءُ پدائی اُرش
نبشتہ کار: میرین بلوچ
دی بلوچستان پوسٹ
وھدیکہ 1948ءَ پاکستان تاکت ءِ زور ءَ کیت بلوچ ءِ سرڈگار ءِ سر ءَ کبزہ کنت ءُ بلوچ ءَ ایردست کنت، ایردستی ءِ بِنداتی روچاں چہ بلوچ زورگیر ءِ کبزہ ءِ بگیری ءَ وتی جُنز ءَ بِندات کنت ءُ پاکستان ءِ زوراکی ءُ بلوچ راج ءِ سر ءَ کبزہ کنگ ءِ بَگیری ءَ جنگ کنت۔ بلوچ ءِ جنگ ءِ جُتائیں دُور ھست اَنت کہ بِنداتی دور ءَ پِرنس کریم گوں وتی ھمراھاں آجوئی ءِ جُنز ءَ بِندات کنت پاکستان ءِ کبزہ ءِ بَگیری ءَ دیم پہ کوہ ءَ روت ءُ گوں دُژمن ءَ جنگ کنت۔ بلوچ ءِ جنگی جُنز ءِ دومی دُور ءَ کماشیںء بابو نوروز ئیگ اِنت کہ کماش گُوں وتی لھتیں ھمراھاں ھما وھد ءَ دیم پہ کوہ ءَ روت وھدے خان اف کلات ریاستی پوج ءِ دست ءَ گِرگ ءُ دستگیر کنگ بیت گُڑا بابا نوروز گُش اِیت مئے خان مئے ننگ اِنت ءُ پاکستان ءَ مئے ننگ ءِ سر ءَ دست چِست کُتگ۔ سیمی جنگی جُنز جَنرل شیروف ءِ سروکی ءَ بِندات بیت کہ جنرل شیروف جنگ ءَ دگہ دروشمے دنت ءُ پراری جُنز ءَ بِندات کنت ءُ جَنرل وھدے اے تحریک ءَ بِندات کنت گُڑا بلوچ سرمچار ھمد ءَ چہ دُژمن ءَ گیش ءَ گیش زھنی ٹارچر کن اَنت، پراری تحریک ءِ جنگی رھبند انچُش بنت کہ دُژمن ءَ ھما وھد ءَ ھما جاگہ ءَ چہ بہ جَن کہ دُژمن مہ زانت من چہ کُجام نیمگ ءَ جَنگ بوگ ءَ آں۔ بلوچ جنگ ءِ چارمی پیز ءِ تیاری ھما وھد ءَ بِندات بیت وھدے سیمی پیز اوشت ءِ آماچ بیت گُڑا لھتیں وھد ءَ پد چارمی پیز بندات بیت کہ آ چار سال ءَ داں پاکستان ءِ لشکر ءِ بگیری ءَ جنگ کنت اے جنگ ءَ سے بلوچ لشکر ھوار بنت کہ آ پیپل فرنٹ فار آرمڑ رزیسٹنس(PFAR)، بلوچ پیپل لبریشن پرنٹ،(BPLF)ءُ بلوچ اسٹوڈنٹس آرگنائزیشن(BSO) بنت۔
چارمی فیر ءَ پد بلوچ راجی آجوئی ءِ زرمبشت لھتیں وھد ءَ داں ھاموش بیت، بلے2000 ءَ پنچمی پیز ءَ بلوچ ءِ جنگی لشکر بی ایل اے بِندات کنت، 2006 ءَ ھمے جنگ تُرندی ءَ دیم ءَ کیت ءُ ادارتی لیکھے دیم ءَ کار اِیت۔
بلوچ ءِ جنگ ءِ پنچمی پیز پیسرگیں جنگ ءِ پیزاں بندوک اِنت بلے اد ءِ نوکیں چیزے گِندگ ءَ کیت کہ بلوچ ءِ جنگ وتارا دنیا ءَ گیش منارین اِیت ءُ دنیا ءِ آ دگہ آزاتی ءِ جُنزانی وڑ ءَ وتی یک نوکیں یونٹے جوڑ کنت کہ آ مجید بریگیڈ ءِ نام ءَ بیت ءُ تھنا سرمچار بریگیڈ ءِ بھر جُوڑ بنت کہ پدائی اُرش کن اَنت ءُ بریگیڈ یونٹ تھنا پدائی اُرش کنت۔ بلوچ جُنز ءِ ھمے پدائی اُرشاں چہ گِندگ بیت کہ دُژمن چنچو نپسیاتی نادراہ بُوگ ءَ اِنت ءُ بلوچ ءِ راجی جُنز ھم مزنیں کچے ءَ مین اسٹریم میڈیا ءَ دیم ءَ کیت، ءُ بلوچ ءِ ھما لس مھلوک کہ دُژمن ءَ مُدام گوں وتی زوراکیاں چہ جنگ ءَ دُور داشتگ مرچی پہ شان پہ راج ءَ ندر بوتگیں پدائیاں کوپگ دینت ءُ ھزارانی کچ ءَ مردُم آیانی جنازھاں ھوار بنت، بلے دُژمن انچو نزور بیت ءُ زھنی پریشر ءِ آماچ بیت کہ پدائیانی جونانی دیگ ءَ تیار نہ بیت گُڑا ھمے لس مھلوک پاد کیت زھرشانی کنت ءُ پدائی سنگتانی جوناں چہ دُژمن ءَ پُل اِیت ءُ پہ شان زمین ءِ باھوٹ اِش کن اَنت۔ اے بلوچ ءِ گھگیری ءِ پنچمی پیز ءِ ھما بھر اِنت کہ گْوست ءِ گھگیریاں نہ بوتگ۔ پاکستان ءَ گُوں وتی زوراکیاں بلوچ ءِ سرڈگار ءِ سر ءَ کبزہ کُتگ ءُ بلوچ ءَ چہ اولی روچ ءَ وتی گھگیری ءِ جُنز بِندات کُتگ۔ پِرنس کریم کہ خان اف کلات ءِ کستریں بِرات بیت ءُ پاکستان ءِ زور آیگ ءُ بلوچ سرڈگار ءِ سر ءَ کبزہ کنگ ءِ زمانگ ءَ تربت ءِ گورنر بیت، وھدیکہ پاکستان کلات ءَ لشکر کشی یے بِندات کنت گُڑا پرنس کریم 1000ءِ کچ ءَ سلاہ بندیں بلوچ سرمچارانی ھمراھی ءَ دیم پہ کوہ ءَ روت ءُ آزاتی ءِ جنگ ءِ جار ءَ جنت۔
پاکستان ءِ کبزہ کنگ ءَ پد آغا عبدالکریم خان ءِ گھگیری بلوچ ءِ گھگیری ءِ اولی پیز بیت کہ پاکستان ءِ ایردست بوگ ءِ اولی روچ ءَ چہ بِندات بیت ۔۱۶ مئی ۱۹۴۸ ءُ پرنس گوں وتی سلاہ بندیں ھمراھاں دیم پہ اوگانستان ءَ روت بلے اوگانستان ءَ ھچ وڑیں مَدت ءُ کمک ءَ تیار نہ بیت پرچا کہ پرنس ءَ وتی سرڈگار ءِ وتواجھی ءِ جنگ ءِ جار جتگ اَت ءُ گوں وتی ھمراھاں جنگ ءَ تیار اَت ءُ اوگانستان ءِ جنگ ءَ ھچ وڑیں دزمانجنی نہ لوٹگ ءَ اَت۔ پرنس وھدے سے ماہ ءَ اوگانستان ءَ نِندگ ءَ پد بلوچستان ءَ کیت گُڑا جنگ ءَ بِندات کنت۔گُوں پاکستان ءَ جنگی مُکابلہ ءَ پرنس ءِ ھمراھیں لشکر ءَ چہ یک بلوچ سرمچارے نمیران بیت ءُ مُکابلہ ءَ سے پنجاپی ھم مِر اِیت، بلے بدبھتی ءَ اے جنگ دیر ءَ نہ مان اِیت ءُ پِرنس رد دیگ بیت ءُ کُرآن ءِ سر ءَ دست ایر کنگ بیت کہ پاکستان تئی دُرستیں لوٹاں مَن اِیت ءُ وتی پوجی لشکر ءَ چہ بلوچستان ءَ در کنت، بلے وھدیکہ پِرنس پہ گپ ءُ تران ءَ چہ کوہ ءَ جھل کیت گُڑا گوں وتی 200 ھمراھاں دستگیر کنگ بیت ءُ کلات ءَ برگ بیت ءُ ھمے شپ ءَ گوں ھزاراں پوجی سپاھیگانی ھمراھی ءَ مچ ءِ جیل ءَ دیم دیگ بیت ءُ داں 10 سال ءَ زندانی کنگ بیت، بلے بلوچ ءِ گھگیری نہ اوشت اِیت پرچا کہ دُژمن مُدام وتی زُلم ءُ زوراکیاں بلوچ ءَ ھمے باور کنائین اِیت کہ تو گُلام ئے ءُ بلوچ ءَ ھمے گُلامی ءِ توکل پہ وتی گُٹ ءَ دوست نہ بیت، بگند ئے لھتیں وھد ءَ ھاموشی اتکگ وھدے کہ یک پیزے ھلاس بوتگ گھگیری ءِ گُڑا لھتیں سال پہ ھاموشی گْوستگ بلے ایشی ءِ مُراد اے نہ بوتگ کہ بلوچ ءَ گُلامی کبول کُتگ بلوچ ءَ مُدام یک پیزے ءِ ھلاس بوگ ءَ دومی پیز ءِ بِندات کنگ ءِ تیاری بِندات کُتگ۔
ھمے رنگ ءَ گِندگ ءَ کیت کہ وھدے پِرنس دستگیر کنگ بیت کمو وھد ءِ ھاموشی ءَ پد دگہ پیر مردے پاد کیت 1958ءَ کہ آ پہ بلوچ ءِ آزاتی ءِ جُنز ءِ گھگیری ءِ دگہ پیزے بِندات کنت۔ اے پیر ءُ توانائیں مرد بابو نوروز بیت کہ وھدے خان احمد یار خان کراچی ءَ بلوچ سرداراں توار پِر کنت آ پہ بلوچستان ءِ آجوئی ءِ ھاتر ءَ جُھد بہ کن اَنت۔ گُڑا ایوب خان ءَ ھمے جار دُوست نہ بیت پرچاکہ آ ھچبر نہ لوٹ اِیت کہ بلوچ پاد بیا اَنت ءُ پہ وتی آجوئی ءَ جنگ بہ کن اَنت پمیشکا ایوب، خان اف کلات ءِ سر ءَ بھتام جنت کہ خان ءَ گوں وتی 40 ھزار لشکر ءَ پاکستان ءِ سر ءَ اُرش کُتگ ءُ گوں وتی پوج ءَ کلات ءَ کیت مُلک ءَ مارشل لاء جنت ءُ خان اف کلات ءَ دستگیر کنت۔گُڑا کماشیں بابو نوروز خان ءِ سروکی ءَ بلوچ پاد کاینت ءُ پاکستانی پوج ءِ بَگیری ءَ گھگیری بِندات کن اَنت ھمد ءَ چہ بلوچ ءِ گھگیری ءِ دومی پیز بِندات بیت۔ بابو نوروز گُش اِیت کہ خان مئے ننگ اِنت ءُ پاکستانی پوج ءَ خان دستگیر کُتگ بِزاں کہ بلوچ ءِ ننگ ءِ دست جَتگ ءُ پہ بلوچ ءَ بے ننگ بُوگ اَیبے۔ بابو نوروز گوں پاکستان ءِ پوج ءَ مزنیں جنگے دنت، بلے گُڈ سر ءَ کُران ءِ سوگِند ءَ چہ کوھاں ایر کیت ءُ گوں وتی ھمراھاں دستگیر کنگ بیت۔
اے دُومی رند بیت کہ بلوچ کُرآن ءِ نام ءِ سر ءَ رد دیگ بیت۔ بابو نوروز وھدے زندانی کنگ بیت گُڑا بابو نوروز ءِ ھمراہ گوں بابو نوروز ءِ زھگاں ھوار پاھُو دیگ بنت ءُ کماشیں بابو نوروز خان 90 سال ءِ اُمر ءَ ریاستی آزار جاہ ءَ نمیران بیت۔ بِگند ئے پاکستان گَل بیت کہ بلوچ ءِ راجی سروک ءُ بلوچیں ورنا من زندانی کُتگ ءُ پاھو داتگ اَنت نوں بلوچ ءَ بس اِنت، بلے بلوچ زانت کہ اے جنگ کہ من پہ آجوئی ءَ بِندات کُتگ آسر ھما وھد ءَ بیت کہ بلوچ سرڈگار آجو بیت پمیشکا بلوچ ءِ راجدپتر چارگ بہ بیت گُڑا گِندگ ءَ کیت ھرچ یک گیگیری ءِ پیز ءِ ھلاس بُوگ ءَ پد نوکیں پیزے گُوں نوکیں دُروشمے ءَ بِندات بیت ءُ بلوچ پُسگ وتی سرڈگار ءِ آجوئی ءَ جنگ کنت۔
بلوچ راجی جنگ ءِ سیمی پیز 1963ءَ بِندات بیت کہ اِیشی ءِ سَروکی ءَ شیر مھمد مری پَنام ءِ شیروف کنت۔ وھدیکہ بابو نوروز گوں ھمراھاں کُران ءِ سوگِند ءِ سر ءَ جھل ءَ کیت ءُ دستگیر کنگ بیت گُڑا بلوچ ءِ گھگیری ءِ دُومی پیز چہ ھمد ءَ آسر بیت بلے تھنا کمو مُدت ءَ شیروف مری وتی یک جنگی لشکرے مُنظم کنت (Baloch people’s liberation front) ءِ نام ءَ زانگ بیت۔ ھمے وھد ءَ پاکستانی لشکر بلوچستان ءِ جِتائین دمگاں وتی لشکر ءَ دیم دنت ءُ پوجی بُنجل جُوڑ کنت گُڑا شیروف پاکستانی لشکر ءِ بَگیری ءَ گوں وتی سِلاہ بندیں لشکر ءَ پراری اُرشاں بِندات کنت۔ شیروف مری گوں وتی لشکر ءَ پاکستانی پوج ءِ کاروان، آرمی سگنل، رابطہ کاری، ریلوے ٹریک پوجی انجینئر، اے دُرستانی سر ءَ وتی اُرشاں بِندات کنت ءُ اے اُرش پاکستان ءَ بے کساس تاوان دینت، شیروف مری ءِ گھگیری انچُش مُھکم ءُ توانا بیت کہ پاکستان شیروپ ءِ لشکر ءِ پُروش دیگ ءِ واستا گوں تُرندی ءَ اُرش بِندات کنت گُڑا 1969ءَ BPLF ءِ جنگ بندی بیت۔ بلے داں 1969ءَ شیروف ءَ 900 باسک مُھکمیں پوجے تیار کُتگ اَت کہ شیروف ءِ دستگیری ءَ پد ھمے پوج ءِ سروکی ءَ میر ھزار خان کنت ءُ ھمد ءَ شیروف ءِ دستگیری ءَ چہ بلوچ گھگیری ءِ سیمی پیز ھلاس بیت،بلے ھمے لشکر کہ شیروف ءَ تیار کُتگ ءُ میر ھزار خان آئی سروکی ءَ کنگ ءَ اِنت ھمد ءَ چہ چارمی پیز ءِ تیاری بِندات بیت کہ سیمی پیز ءِ جنگ بندی ءَ چہ 4 سال ءَ چارمی پیز ءِ جنگ بِندات بیت۔
شیروف ءِ دستگیری ءَ پد سیمی پیز آسر بیت گُڑاں ھمے میان ءَ بلوچستان ءَ نیپ ءِ سرکار بیت ءُ نیپ ءِ پالیسی ءُ سیاسی تاکت پاکستانی پوج ءَ دوست نہ بنت۔
ھمے سیاسی تاکت ءِ پُروش دیگ ءَ پہ پاکستانی پوج ھمک پیم ءَ وتی منِارینگ ءِ زور ءَ جنت ءُ ھمے سوب بیت کہ نیپ ءِ سروک عطااللہ مینگل، بابا خیربخش مری، غوث بخش بَزنجو گُوں آ دِگہ بلوچ رھشوناں حیدرآباد سازش کیس ءَ دستگیر کنگ بنت ءُ زندانی کنگ بنت ھمد ءَ چہ سیاسی چِست ءُ ایر اُوشت ءِ آماچ بنت گُڑا ھمد ءَ چہ بلوچ جنگول 4 سال ءِ مُدتءِ ھاموشی ءَ پد چارمی پیز ءِ جنگ ءَ بِندات کن اَنت کہ اے جنگ 4 سال ءَ داں برجم بیت ءُ 1977ءَ آسر بیت۔ اے جنگ ءَ سے بلوچ لشکر PFAR ,BPLF ءُ بی ایس او ھوار بنت۔ اے جنگ چہ گْوستگیں سئیں جنگاں گیش تُرندتِر بیت کہ پاکستان ایشی ءِ دارگ ءَ پہ 80000 پوجی کار اِیت 1977ءَ اے بلوچ گھگیری ءِ چارمی پیز ءَ ھلاس کنت۔ اے پیز ءِ ھلاس کنگ ءَ پہ ایران پاکستان ءَ کمک کنت کہ ایران ءِ شاہ رضا شاہ پہلوی 30 US ہیلیکواپٹرءَ ھوار F-86 جِٹ فائیٹر راہ دنت کہ ایشانی فائیلیٹ ھم ایرانی بنت، اے جنگ ءَ 120 بلوچ جنگول جَنگ بیت ءُ بلوچ ءِ جنگی لشکر سک باز تاوان وارت ءُ اے جنگ 1977ءَ داں برجاہ بیت مزنیں کساسے ءَ بلوچ جنگول ءُ لس مھلوک بیران بیت گُڈسر ءَBPLF وتی دُرستیں جنگی اوتاکاں ھلاس کنت ءُ پشکپتگیں جنگول اوگانستان ءَ رو اَنت گُڑا ھمد ءَ چہ سلاہ بندیں جنگ اوشت ءِ آماچ بیت۔ بازیں وھدے ءَ داں سلاہ بندیں گھگیری گِندگ ءَ نئیت ھمد ءَ چہ گَپ کنگ بِندات بیت کہ بلوچ نوں گھگیری ءِ نیمگ ءَ نہ روت بلے وھدیکہ بلوچ ءِ بُن دپتر ءَ چارگ بہ بیت گُڑا یک چیزے پّدر بیت کہ بلوچ کدی زورآور ءِ ھِلاپ ءَ ھاموش نہ بوتگ بلکیں مُدام گھگیری کُتگ ءُ مُدام چو کوہ ءَ دُژمن ءِ دیم ءَ مِک بوتگ، انچُش بازیں استان اتکگ بلے بلوچ ءِ گھگیری ءِ دیم اِش داشت نہ کُتگ ءُ چہ بلوچ ءِ سرڈگار ءَ درایگ ءَ مجبور بوتگ اَنت۔
وھدیکہ بلوچ ایردست کنگ بیت 1948ءَ گُڑا ھما روچ ءَ چہ بلوچ وتی ایردستی ءِ بگیری ءَ جنگ بِندات کنت کہ اے جنگ چہ جُتائیں پیزاں گوز اَنت مروچی وتی پنچمی پیز ءَ سر اِنت،گُوستگیں پیزاں چہ یک چیزے گِندگ ءَ کیت کہ یک پیزے ءِ جنگ ءِ ھلاس بوگ ءَ گُوں ۲،۳ سال ءِ مُدت ءَ پد دُومی پیز ءِ جنگ بِندات بیت۔ بلے وھدے 1977ءَ چارمی پیز ءِ جنگ آسر بیت گُڑا 2000 ءَ پنچمی پیز ءِ جنگ بِندات بیت، پنچمی پیز ءِ جنگ ءَ چیر اندریں جنگُول لشکر بی ایل اے 2000 ءَ بِندات کنت، اے 23 سال ھاموشی ءَ گُوز اِیت کہ ھچ وڑیں جنگی گھگیری گِندگ ءَ نئیت، بلے 2000 ءَ وھدیکہ جنگ بِندات بیت گُڑا ھمے چیز اِشکنگ بیت کہ 1977ءَ وھدے چارمی پیز ھلاس بیت گُڑا ھما روچ ءَ چہ پنچُمی پیز ءِ تیاری بِندات بیت ءُ جنگ ءِ جار 2000 ءَ جَنگ بیت ءُ بی ایل اے کم کم ءَ وتی سیاسی ءُ جنگی تیاریاں مُھکم کنت ءُ 2004 ءَ گوں تُرندی ءَ جنگ ءَ بِندات کنت۔ بلوچ راجی زُرمبشت ءِ دُرستیں پیزاں چہ مُھکمتر، مُنظم تِر ءُ مَزنتِریں پیز ھمے پیز اِنت کہ 2000 ءَ بِندات بوتگ ءُ انگت برجاہ اِنت۔
گْوست ءِ پیزاں وھدے چار ئے گُڑا گِندگ بیت ھمک یک پیزے ءِ تھنا چار داں شش سال ءِ مُدت ءَ برجاہ بوتگ ءُ پُد ءَ دُژمن ءِ زوراکیانی دیم ءَ وڑے ناں وڑے ءَ وتارا داشت اِش نہ کُتگ ءُ ھلاس بوتگ اَنت، یک چیزے اے ھم گِندگ ءَ کیت کہ گْوست ءِ ھمک پیز کہ ھلاس بوتگ اَنت اود ءَ ادارتی لیکھی پکر نہ بوتگ ھمک جُنز ءِ سروک کہ دستگیر کنگ بوتگ گُڑا پیز اوشت ءِ آماچ بوتگ اَنت یا ھلاس بوتگ انت، اگاں ما بِندات ءَ چہ بِچار ایں گُڑا مارا گِندگ ءَ کیت کہ گھگیری ءِ اولی پیز گوں پرنس کریم ءِ دستگیر بُوگ ءَ ھلاس بیت، ھمے ھساب ءَ دُومی پیز گوں بابو نوروز ءِ دستگیری ءَ ھلاس بیت ءُ سیمی گوں شِیروف ءِ دستگیری ءَ ھلاس بیت بلے وھدے برجمیں جنگ ءَ چار ئے گُڑا گِندگ بیت کہ اے پیز انچُش مُنظم اِنت کہ پہ لیڈرشپ ءِ شھید بوگ یاکہ دستگیر بوگ ءَ اوشت آماچ نہ بوتگ بلکیں ھمک آیوکیں لیڈرشپ ءَ گیش مُھکم ءُ مُنظم کُتگ، وھدیکہ بالاچ شھید بیت گڑا اے جُنز نہ اوشت اِیت، یک نوکیں رنگے ءَ نوکیں لیڈرشپ /کماندار گوں نوکیں جنگی رِپک ءُ ھُنراں جنگ ءَ دیم ءَ بر اَنت جنگ ءِ تہ ءَ انچیں شوربندی کار اَنت کہ گْوست ءِ پیزانی تہ ءَ گِندگ نہ بوتگ اَنت۔ بی ایل اے وتی تہ ءَ یک سرجمیں جنگی اِدارھے ءُ ھمے ادارہ ءِ تہ ءَ بی ایل اے یک یونٹے پچ کنت کہ آ یونٹ مجید بریگیڈ ءِ نام ءَ زانگ بیت۔ اے یونٹ ءَ تھنا ھما سرمچار ھوار بنت کہ آ پدائی اُرش کن اَنت۔
اگاں بلوچ ءِ گْوست ءَ بِچار ئے گُڑا گِندگ ءَ کیت کہ 70 ءِ دھک ءَ مجید لانگو بھٹو ءِ سر ءَ پدائی کنت، مجید لانگو بُھٹو ءِ نزدیک ءَ سر نہ بیت پیسر ءَ بمب تِرک ایت ءُ مجید نمیران بیت، اد ءَ چہ پد دگہ پدائی اُرش نہ بیت، بلے وھدے بی ایل اے مُنظم بیت گُڑا ھمد ءَ یک ورنایے کہ چہ بابا مری ءِ سرکل ءَ در کیت ءُ ھمے گپ ءِ سر ءَ یکین دار اِیت کہ بلوچ ءِ گُلامی ءِ توجیل تھنا سِلاہ بِندیں جنگ اِنت ءُ ھمے ورنا اسلم بلوچ پہ بی ایل اے ءِ مُنظم کنگ ءَ وتی شپ ءُ روچاں یک کنت، گل ءَ انچُش مُھکم ءُ منظم کنت کہ گل ءِ تہ ءَ سانمندتریں مردُم بیت ءُ 2017 ءَ گل ءِ سروک گِچین کنگ بیت۔ اُستاد اسلم چہ 70 ءِ زمانگ ءِ جنگ ءَ چہ آشنا نہ بیت پمیشکا آ جنگ ءَ نوکیں دُروشمے دنت ءُ شھر ءَ داں جنگ ءَ سر کنت۔ اُستاد اسلم ءِ زِھن ءَ مُدام یک جُستے بیت کہ آ جُست چہ ھک توار سرکل ءَ پاد کیت، دنیا ءَ ھرچی کہ آزاتی ءِ جنگ بوتگ اَنت دُرستیں جنگاں پدائی بوتگ بلوچ ءِ گور ءَ سرمچار ھست، گُڑا کُجام نِزوری اِنت کہ بلوچ پہ وتی جنگ ءَ پدائی ودی کُت کنگ ءَ نہ اِنت۔ ھمد ءَ چہ اُستاد پیسلہ کنت کہ من گل ءِ تہ ءَ انچیں یونٹگ اَڑ دَیاں کہ آ یونٹ ءِ باسک بودناک بہ بنت ءُ تھنا پدائی کن اَنت۔
2007 ءَ بولان ءَ سارو کیمپ ءَ اُستاد وتی دُرستیں نزدیک ءُ بروسھیں سنگتاں یک جاگہ کنت ءُ درائین اِیت کہ من بی ایل اے ءِ تہ ءَ انچیں بریگیڈے جوڑ کن آں کہ آئی ءِ تہ ءَ تھنا بودناکیں باسک بنت ءُ تھنا پدائی کن اَنت استاد مُدام ھمے ھاتر ءَ تچ ءُ تاگ کنت، مُدام جنگ ءَ را نوکیں دُروشمے ءَ دیم ءَ آرگ ءِ جُھد ءَ کنت ءُ اے وھد ءَ اُستاد ھمے نِند ءُ نیادانی تہ ءَ اِنت کہ مارا پدائی بریگیڈ جوڑ کنگی اِنت ءُ پدائی اُرش ءِ بِندات کنگی اِنت داں ما دُژمن ءَ گیش ءَ گیش نِزور کُت بہ کن ایں ءُ وتی جنگ ءَ دُگنیا ءَ داں سرکُت ءُ منارینت بہ کن ایں۔ 17 مارچ 2010 ءَ شال ءَ گولیمار چُوک ءَ پاکستانی لشکر یک لوگے سرجم ءَ وتی گِیرہ ءَ کنت گُڑا یک ورنایے گوں پاکستانی لشکر ءَ داں یک کلاکے ءَ جنگ کنت وتی سرجمیں ھمراھانی کشگ ءَ سوبین بیت ءُ وت نمیران بیت۔ ھال شَنگ بیت کہ اے ورنا مجید اِنت مجید لانگو، ھما مجید لانگو ءِ کستریں بِرات کہ بُھٹو ءِ سر ءَ اُرش کنت ءُ نمیران بیت، ھما وھد ءَ مجید ءِ گِس ءَ ھمے ورنا ودی بیت کہ مرچیگیں روچ ءَ شھید بوتگ گُڑا مات ءُ پت مجید لانگو ءِ نام ءَ ھمے ورنا ءَ پر کن اَنت کہ مرچی گُوں دُژمن ءَ دیم پہ دیم جنگ ءَ نمیران بوتگ، دگنیا مرچی اے دوئیں بِراتاں مجید اول ءُ مجید سانی ءِ نام ءَ زانت۔ ھمے روچ ءَ 17 مارچ ءَ 2010 ءَ اُستاد اسلم بی ایل اے ءِ پدائی بریگیڈ ءِ بُنھشت ءَ ایر کنت ءُ رسانکدر ءَ بیان شِنگ کنت کہ مجیدیں براتانی کُربان بُوگ ءِ پلسپہ ءَ مارا رژنائیں راھے ءِ شُون ءَ دنت ءُ بی ایل اے ءِ پدائی بریگیڈ ءَ مجید سانی ءِ نام ءَ چہ “مجید بریگیڈ” ایر کنت ءُ ھمد ءَ چہ بلوچ جُنز ءِ دُرستان چہ مستریں ءُ ھترناکتِریں ءُ درستان چہ نوکتریں یونٹ ودی بیت۔ بِگند ئے اے وھد ءَ اے تھنا یونٹے بیت بلے اُستاد اِنت کہ نا اُمیت نہ بیت ءُ مجید بریگیڈ ءَ پہ تربیت بِندات کنت، باسکاں لکچر دیگ ءَ بِندات کنت کہ بلوچاں پدائی یونٹے پرچا زلورت اِنت، پدائی اُرش پرچا بِندات کنگی اَنت اے اُرشانی سان ءُ ارزشت چی بیت ءُ چوں پدائی اُرشاں چہ بلوچ جُنز ءِ تب مٹ بوت کنت۔ یونٹ ءِ جُوڑ کنگ ءَ چہ یک سالے ءَ پد 30 دسمبر 2011 ءَ پدائی باز خان پنام ءِ درویش کوئٹہ ءَ شپیک مینگل ءُ آئی ءِ کارندگانی سر ءَ اُرش کنت ءُ مجید بریگیڈ اُرش ءِ زمہ واری ءَ کبول کنت ءُ رسانکدر ءَ بیان شِنگ کنت کہ اے مجید بریگیڈ ءِ باضابطہ کاروائی اِنت کہ بی ایل اے مجید بریگیڈ ءِ پدائی درویش ءَ کُتگ۔ چہ اے اُرش ءَ پد ھپت سال ءَ داں مجید بریگیڈ ھچ اُرش نہ کنت ءُ وتی دومی اُرش ءَ انچیں روچے ءَ کنت کہ بلوچانی گْور ءَ اے روچ ءِ وتی یک بِستارے دار اِیت بِزاں کہ 11 اگست، 11 اگست ھما روچ اِنت کہ بلوچستان چہ برطانیہ ءَ وتی آزاتی ءَ گِیپت ءُ وتواک بیت۔
مجید بریگیڈءِ دومی پدائی اُرش 11 اگست 2018 ءَ چائینیز انجیئرانی سر ءَ بیت کہ بازیں انجیئر زدگ ءُ بازینے مِر اِیت بلے اے اُرش ءَ دُرستان چہ جتاتریں چیز پدائی ءِ جند اِنت۔ ھمیشی ءِ سَوب ءَ آیوکیں سالانی میان ءَ جنگ ءِ نکشہ ءُ وڑ ءُ ڈول بدل بُوان بنت۔ پدا بوتگیں سنگت 22 سالی ریھان اسلم بیت کہ بی ایل اے ءِ سروک اُستاد اسلم ءِ وتی زھگ بیت ءُ ھمے روچ ءَ کُل بلوچ ءِ زُبان ءَ تھنا ھمے گپ بیت کہ مئے اھد ءِ ابراھیم ءَ پہ آزاتی ءَ وتی دُرستاں چہ کیمتی ئیں چیز ندر کُتگ۔ چرے پدائی ءَ پد دنیا ءِ نیوز چینل ءُ روتاکاں بلوچ ءِ آزاتی ءِ جنگ ءِ ھال شِنگ بیت ءُ سرجمیں دُنیا سرپد بیت کہ بلوچ ءَ پہ وتی آجوئی ءَ ھمک وڑیں کُربانی دیگ ءَ تیار اَنت ءُ اے پدائی اُرش ھمے گپ ءِ منارین اِیت۔
پرچا کہ اُستاد وتی یکیں زھگ ریھان ءَ پہ پدائی ءَ تیار کنت ءُ اے گپ ءَ ھم کنت کہ پہ آجوئی ءَ کُربانی وتی جِند ءَ چہ بِندات کنگ بہ بیت گُڑا اے کُربانی دیگ ءِ پلسپہ بِھ نِزور نہ بیت بلکیں ھمک بلوچ زھگ ھمے کُربانیانی رندگیری ءَ کنت ءُ پہ کُربان بوُگ ءَ تیار بیت۔ بی ایل اے ءِ سروک اُستاد اسلم بلوچ 25 دسمبر 2018 ءَ وت ھمراھانی گوما شھید کنگ بیت بلے اُستاد ءِ شَھیدی ءَ چہ پد اے کاروان اوشت ءِ آماچ نہ بیت بلکیں روچ پہ روچ گیش مُھکم بیت ءُ ھمے مھکمی بلوچ جُنز ءِ پنچمی پیز ءِ مستریں سوبمندی اِنت کہ ھمُک سروک ءِ نمیران بُوگ ءَ پد نُوکیں سروک کہ گِچین کنگ بیت آ جنگ ءَ نوکتِر ءُ تواناتر کنت ءُ دُژمن ءَ گیش نِزورتر کنگ ءَ پہ نوک نوکیں جنگی شوربندی کار بند ایت۔ اُستاد اسلم ءِ جُوڑ کُتگیں مجید بریگیڈ مرچی گوں تیزی ءَ دیم ءَ جُنزان ءَ اِنت ءُ پدائی اُرشانی تہ ءَ روچ پہ روچ گیشی ودّان اِنت ءُ ھمے اُرشاں چہ گِندگ بیت کہ بلوچ ءِ راجی تاکت بلوچ لس مھلوک مرچی پہ شان بلوچ پدائیاں وتی راجی “بامرد” نامین اِیت ءُ پہ شانے پدا بوتگیں سنگتانی جوناں زمین ءِ باھوٹ کن اَنت، دومی نیمگ ءَ تو کہ دُژمن ءَ گِندئے گُڑا گِندگ بیت کہ دُژمن چنچو نپسیاتی نادراہ جُوڑ اِنت اے ھمے پدائی اُرشانی سوبمندی اِنت کہ مرچی پدا بوتگیں سنگتانی جوناں چہ استان تُرس آماچ بیت ءُ ھمے جونانی دیگ ءَ اوں تیار نہ بیت۔
ءُ ھمے اُرش کہ بنت مُدام انچیں جاھاں بنت کہ دنیا مجبور بیت وتی چماں ھمد ءَ سک بِہ دنت۔ بلوچ راجی زرمبشت ءِ اے پیز چہ آدگہ پیزاں سرجمی ءَ جُتا بیت۔ وھدے تو گْوست ءِ پیزاں چار ئے گُڑا گِندگ بیت کہ گْوست ءِ ھرچی جنگ بوتگ اَنت لھتیں ھاسیں ھند ءُ دمگاں داں مِھدُود بوتگ اَنت بلے مرچی ئیں جنگ چہ لھتیں ھاسیں دمگاں در اتکگ ءُ شاھگانیں رنگے ءَ بلوچستان ءِ کُنڈ کُنڈ ءَ سر اِنت ءُ اِیشی ءِ برورد ادارتی دُروشم اِنت کہ اے جنگ ءَ وتارا چہ آدگہ جنگاں جِتا کُتگ ءُ یکشل ءَ گُوں تُرندی ءَ برجاہ اِنت ءُ مُدام نوکیں رنگے ءَ وتی جنگی شوربندیاں سازگ ءَ اَنت۔
آسر:
​دنیا ءَ ھما راج زِندگ بنت کہ مُدام زورگیر ءِ ھلاپ ءَ گھگیری کن اَنت ءُ وتی راج ءُ ھستانک ءِ رکینگ ءَ پہ جُھد کن اَنت ءُ ھما راج گار ءُ بیگواہ بنت کہ زورگیر ءِ زوراکیانی ھِلاپ ءَ گھگیری نہ کن اَنت ءُ ھاموش بنت۔ بلوچ دنیا ءِ ھما راجانی تہ ءَ ھوار اِنت کہ مُدام پہ وتی ھستانک ءِ رکینگ ءَ پہ گھگیری کُتگ ئِے ءُ زلم ءُ زوراکیانی دیم ءَ اوشتاتگ، بلوچ ءَ 2000 سال ءِ گھگیری ءِ دراجیں بُن دپرے گوں ءُ ھمے ھساب ءَ پاکستان ءِ ھلاپ ءَ بلوچ ءِ گھگیری ءَ مرچی 74 سال اِنت کہ یکشل برجاہ اِنت ءُ اے 74 سالانی تہ ءَ بلوچ ءِ جنگ جتائیں پیزاں چہ گْوستگ ءُ مرچی اِد ءَ سر اِنت کہ بلوچ ءِ جُنز دنیا ءَ سر بوتگ ءُ مرچی چہ ھمک بلوچ ءَ ھمے لوٹ ءَ کنگ ءَ اِنت کہ وتی گُلامی ءَ بہ مار اَنت پہ زمین ءَ ندری ئیں سرانی رندگیری ءَ بہ کن اَنت ءُ جُھد ءَ ھوار بہ بنت۔
بلوچ ءِ گوستانک مُدام بلوچ ءَ ھمے پیشدار اِیت کہ تئی گھگیری ءِ دراجیں پندے ھست کہ مُدام پہ راجی پجار ءَ بلوچ ھمے پند ءَ بُرّان اِنت ءُ روچ پہ روچ نوکیں دابے ءَ سپر کنان اِنت۔
مرچی بلوچ ءَ سما کنگی اِنت کہ اگاں من ءَ چیزے چہ گُلامی ءِ توپ ءَ آزات کُت کنت گُڑا آ گھگیری اِنت ھما گھگیری چہ ھزاراں سال ءَ بلوچ ءَ گُون اِنت ءُ بلوچ ءِ بُن دپتر ءِ بھر اِنت اگاں بلوچ ءَ وتی زمین رکینگی اِنت ءُ راجی پجار زندگ دارگی اِنت گُڑا بلوچ ءَ ھمے گھگیری ءِ کِشک ءَ اّلم سپر کنگ لوٹ اِیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
میرین بلوچ
Previous article
گوادر ءُ کیچ : پاکستانی پوج سر ءَ بمب اُرش
Next article
بی ایل ایف ءَ ھاران، نوشکی، زامران ءُ دشت ءَ بند ساچی شرکت ءُ پوج سر ءَ بیتگیں اُرشانی زمہ واری منّ اِتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کالونائیزڈ ءِ مرگ ءَ ھم کالونائیزر گِچین کنت -(نوشکی) – نادیہ بلوچ
By
admin1
May 4, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کالونائیزڈ ءِ مرگ ءَ ھم کالونائیزر گِچین کنت -(نوشکی)
نبشتہ کار: نادیہ بلوچ
دی بلوچستان پوسٹ
مرگ اژدری ئیں سانے کہ بنی آدم ءِ سر ءَ الّم کپ اِیت اے مزن ءُ شاھگانیں دُگنیا ءَ مردُم بازیں ابرمی چیزاں مکن کنت لھتیں مرگ ءَ چہ پد زندگ بوگ ءِ منّوک نہ اِنت، لھتیں بھشت ءُ دوزه ءِ منّوک نہ اِنت، ءُ لھتیں ھُدا ءِ ھستانک ( وجود) ءَ ھم مکن کنت بلے چُشیں مردمے نیست کہ مرگ ءَ ڈالچار بہ کنت ھرکس ءَ مِرگ ءِ سر ءَ بیسہ اِنت ءُ ھرکس ءَ مرگ ءِ تام الّم چَشگی اِنت‌.
بلے لھتیں مردُمانی مرگ ءَ دگہ گِچین کنت آ مردُمانی رِدّ ءَ بلوچ ھم ھوار اَنت۔ بلوچ ءُ بلوچ ءِ زندما‌ن مزنیں اڑ ءُ جنجالانی دیمپان اِنت بلوچ ھما سر زمین ءِ وارس اِنت کہ آ سر زمین ابرمی مال ءُ مڈّیاں سرءُ چیر اِنت ھما مال ءُ مڈّی کہ آیانی سر ءَ انگریزانی چمّ ھم بیتگ اَنت کہ بہ پُلّ اِیت اِش بلے بلوچ چو سیاجی ءَ انگریزانی ھمُک ساز اِتگیں پندلانی دیم ءَ مکّ بیتگ اَنت مُھکم بیتگ اَنت وتی سر جھل اِش نہ کُتگ ءُ وتی زمین اِش پھاز اِتگ-
بلے بلوچ ءِ‌ بد بھتی ءَ بہ چار کہ بلوچ ءَ پہ سھت ءِ آجوئی زند گوازینگ ءِ موه نہ رس اِت. ھردے انگریزاں وتی ناکامی دیست ءُ وتی پُشت پِر کُت ءُ شُت اَنت گُڑا دگہ بہ دود ءُ بے سمائیں راجے ءَ مئے سر ءَ وتواجھی بِنا کُت ءُ مارا گوں اَنچیں سانکلاں بندیگ کُت کہ پہ ما ساھے زورگ گران کُت. اے اَنچییں بہ دودیں راجے مئے سر ءَ وتواجھی کنگ ءَ اِنت کہ مئے زند وتی جاہ ءَ مئے مرگ ءَ ھم وت گِچین کنت. اِنچو ھم موہ نہ دنت کہ ما وھد سر ءَ بہ مِر ایں ھُدا مارا بہ کُش اِیت۔ مئے مھلوک ءِ بزّگی ءَ بہ چار مئے کُشوک کالونائیزر اِنت ءُ آ مئے مرگ ءَ چہ ھُدا ءَ گِلگ دار اَنت-
اے داب ءَ کہ ھر روچ بلوچستان ءَ مھلوکانی تیر سُپتگیں جون دگّانی سر ءَ دست کپ اَنت پرچاکہ پنجاب ءَ چُشیں تیر سُپتگیں جون دست نہ کپ اِیت ؟ پرچا پنجاب ءِ مردم گار نہ بنت؟ کالونائیزر کالونائیزڈ ءِ مرگ ءِ گِچین کنوک اِنت آ گِچین کنت کہ بلوچ کُجام وھد ءَ کجام جاہ ءَ چوں کُشگی اِنت. چاگی ءِ پاکیں دلبند ءِ سر ءَ دور داتگیں نیوکلیئر بمب ھُدا ءَ چہ آزمان ءَ دور نہ دات ھمے بہ دلیں اِستان ءَ دور دات کہ روچ ء مروچی اود ءِ مردم نادُراھی ءِ آماچ اَنت۔ کُجام کُجام ویلاں بلوچ وتی نسیب پھم اِیت ءُ پراموش کنت؟ تاں چُنت وھد ءَ بلوچ وتی براتانی جوناں پُرّ بوگ ءَ چار اِیت؟
نوشکی ءِ بیتگیں دِلسوزیں ویل اگاں مرچی پنجاب ءُ اسلام آباد ءَ بیتیں گُڑا جاورھال ھمے داب ءَ بیتگ اِت اَنت کہ مرچی بلوچستان ءِ ئیگ اَنت ؟ نوشکی ءَ بیتگیں ٹرک ءِ ویل ءُ سُتکگیں مردُمانی اِلاج ءِ آسراتی اگاں مروچی بلوچستان ءَ بوتین اَنت گُڑا مئے زدگ بیتگیں مردُماں تاں 145 میٹر کوئٹہ ءِ سپر کنگ نہ کپتگ اَت ءُ پد ءَ بلوچ ءِ گیشیں بد بھتی ءَ بہ چار کوئٹہ ءَ شرّیں آسراتی نہ بوگ ءِ سوَب ءَ پد ءَ 9۔689 کلومیٹر تاں کراچی ءَ سپر کنگ کپ اِیت اے ھما سرزمین ءِ نادُاره اَنت کہ اود ءِ زمین ءُ مال ءُ مڈّیانی واجہ اِنت بلے ھمے سرزمین ءِ مردُمانی گْور ءَ آ دگہ آسراتی وتی جاہ زندگ بوگ ءِ آسراتی نیست. مئے زدگیں مردُماں ھم پہ اِلاج ءِ ھاتر ءَ پند بُرگ کپ اِیت ءُ انچیں نادُاره نیم راه ءَ ساه دے اَنت تو‌ کُجام کُجام دروگیں ٹاھاں راست کن ئے کہ تو بلوچستان آباد کُتگ‌ ،بلوچ آباد کُتگ اَنت اے راست اَنت کہ تو بلوچستان ءِ بلوچ کبرستان ءَ آباد کُتگ اَنت. اے‌ سُتکگیں مردُم ءُ تیر سُپتگیں جون کالونائیزر ءِ نیمگ چہ کالونائیزڈ ءِ واستا داد اَنت کہ ابرمی مال ءُ مڈّیانی بدل ءَ رسگ ءَ اَنت.
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
نادیہ بلوچ
Previous article
کلات ءُ منگچر ءِ بازار سرمچارانی انان، سرکاری کارگس مانداشتگ انت، کارمند کُشتگ ءُ دزگیر کتگ انت – بی ایل اے
Next article
ھزدار: چہ 11 سالاں بیگواہ بیتگیں مردم ءِ لاش دزکپتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کتاب : میٹامارفوسز- فرانزکافکا | یاسر بلوچ
By
admin1
April 29, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کتاب : میٹامارفوسز
نبشتہ کار : فرانز کافکا
چمشانک : یاسر بلوچ
دی بلوچستان پوسٹ
فرانز کافکا 3 جولائی 1883 ءَ ماں آسٹریا شھر پراگ ءَ ودی بوتگ۔ آئی ءِ سیادی چہ یک وش ھالیں لوگے ءَ بوتگ ءُ آئی ءِ پس یک مزنیں کارجاھے ءِ واھند بوتگ۔ آئی ءِ مات یک جرمنی یے بوتگ ءُ آئی ءِ ماتی زبان ام جرمن بوتگ۔ آئی ءَ کانون ءِ تالیم در بُرتگ پمیشکا آئی ءِ گیشیں نبشتانکانی توک ءَ راستی ءُ اخلاقیات گندگ ءَ کیت ۔ فرانز کافکا ءَ گیشیں نبشتانک وتی پت ءِ ھلاپ ءَ نبشتہ کتگ اَنت پرچا کہ چہ کسانی ءَ آئی ءِ پت ءِ رویہ آئی ءِ گوما سک ترند بوتگ ءُ آئی ءِ لک اِتگیں ھر نبشتانک ءِ توک ءَ تھنا بیوسی ءُ بزگی گِندگ ءَ کیت۔ فرانز کافکا میٹامارفوسز ناول ماں 1912 سرجم کُتگ۔ آئی ءِ گیشیں کتاب آئی ءِ مرگ ءَ پد چاپ ءُ شنگ بوتگ اَنت۔ فرانز کافکا 3جون 1924 ءَ بیران بوتگ۔
میٹامارفوسز ءِ کتاب ءِ کارست گریگر سمسا یک کارجاھے ءَ سیلز مین ءِ کار ءَ کنگ اَت وھد سُھب ءِ سر اَت آ ھمُک روچ وھد ءِ وڑ ءَ پاد کیت تا اجب ھیران بیت کہ آئی ءِ جان ءُ بدن سرجم ءَ مٹ بوتگ اَنت ءُ آ یک لُولُکے جوڑ بوتگ اَت۔ آئی ءَ باز جھد کُتگ کہ آ پاد بئیت بلے آئی ءِ پہ پاد آیگ ءَ گردگ چٹ گران جوڑ بوتگ اَت۔
ھمے گِر ءُ چلی توک ءَ آئی ءِ لوگ ءِ مردم کاینت کہ کار ءِ وھد اِنت بلے گریگر انگت واب اِنت۔ بلے وھدے دراوزگ پچ بیت آ وتی چُک ءَ اے دروشم ءَ گِند اَنت پریشان بنت ھمے ساھت چہ کارجاہ ءِ کلرک ام رس اِیت ءُ گریگر ءَ ھمے ھال ءِ توک ءَ گِند اِیت۔
روچ پہ روچ پہ گریگر ءَ زند گرانتر ءُ بیت ءُ وارتر بوان بیت۔ آئی ءِ لوگ ءَ آئی ءِ مات ءُ پت ءَ ھوار آئی ءَ چہ کستریں یک گوھارے ھم بیت۔
گریگر ءِ ھاندان گوں ھالِتاں گیشتر بیوار بیت ءُ لوگ ءِ ھرچ ءِ کشگ کہ پیسر ءَ گریگر ءِ کوپگ ءَ بوتگ نو آئی ءِ کماش ءِ نزوریں کوپگ ءَ بوتگ اَت ءُ روچ پہ روچ آئی ءِ لوگ ءِ مردم ءَ اے مُسیبت ءِ گیشتر ءُ گرانتر بوان اَت۔
ھما اِنت کہ گریگر اے ویل ءِ شکار بوتگ اَت آئی ءِ کھول ءَ وت ءَ چرائی چہ دور داشتگ ءُ ھچ ھال اِش نہ گپت ءُ وتی چمانی دیم ءَ نہ آؤرت اِش۔ بس آئی ءِ یکیں گوھار ءَ آئی ءَ ورگ دات۔
وھد گْوزان بیت اے جاور پہ گریگر ءُ آئی ءِ ھاندان ءَ گیشتر گران بوان بنت۔ ھمے لوگ ءِ ھرچ ءِ پورو کنگ ءَ پہ آئی ءَ لوگ ءِ مردماں وتی لوگ ءِ یک کمرا یے ڈنی مردماں پہ کرایہ دینت۔
روچ پہ روچ گریگر گوں لولُک ءِ بدن ءَ لوگ ءِ مردم چرائی ءَ بیزار بوان بنت پیسر ءَ آئی ءِ گوھار ءَ آئی ءِ نان ءُ ورگ ءَ آئی ءِ کوٹی ءَ کار اِیت ءُ آئی ءِ سپائی یے ءَ کنت بلے نو آ ھم کم کیت ءُ روت۔ یک روچے گریگر چہ وتی کمرا ءَ در کیت گُڑا کرایہ داریں مردم ایشی ءَ گِند اَنت ءُ پریشان بنت اے چونیں چیزے۔ گُڑا ایشی ءِ گِندگ ءَ رند اے کرایہ دار ایشی ءِ پت ءِ سر ءَ برانز گِر اَنت ءُ لوگ ءَ یلو کن اَنت ءُ رو اَنت۔ گُڑا گریگر ءِ پس گریگر ءِ سر ءَ سک زھر بیت ءُ آئی ءَ ھَکل کنان ءَ آئی ءِ کمرا ءِ توک ءَ دیم دَنت۔
گریگر سرپد بْوان بیت کہ آئی ءِ لوگ ءِ مردم چہ آئی ءَ سک بیزار اَنت ءُ راستی ھمیش اِنت کہ وھدے مردم بیکار بیت گُڑا چرائی چہ کُل مردم بیزار بنت۔ آ وھد ءَ کہ گریگر سلامت ءُ تندرست اَت کُلیں لوگ ءِ مردمانی اُمیت اَت کُل مردماں دوست اَت بلے وھدے کہ گریگر اے جیڑہ ءِ آماچ بوت گُڑا پہ دُرستاں یک سر دردے جوڑ بوتگ۔
گریگر ھیال کنت کہ باید اِنت لوگ ءِ مردم من ءَ پیسری وڑ ءَ دوست بہ دار اَنت۔ پیسر ءَ منی زرورت بوتگ اِش نو من ءَ لوگ ءِ مردمانی کُمک ءِ زرورت اِنت باید منی ھمراہ داری ءَ بہ کَن اَنت۔
بلے وھدے ھمراھی ءِ ھالات ھراب بوان بنت ءُ گریگر ھمے پیسلہ ءَ کنت کہ من وت ءَ کُشاں ءُ بلکیں منی مرگ ءَ پد منی لوگ ءِ ھالت شرتر بنت۔ یک روچے وھدے لوگ ءِ کاردار پہ گریگر ءِ کمرا ءَ سپائی ءَ کیت گِند اِیت کہ گریگر گوں لولُک ءِ جان ءَ نہ سُرگ ءَ اِنت۔
گُڑا آ سرجمیں لوگ ءِ مردماں ھال دنت ءُ درست کاینت چار اَنت کہ اے مُرتگ گُڑا درست گُش اَنت ایشی بر اِت ڈن ءَ دور بدے اِت۔چہ گریگر ءِ مرگ ءَ پد آئی ءِ لوگ ءِ مردم آسودگ بنت ءُ گُش اَنت کہ شُگر اِنت چہ اے لولُک ءَ مئے جان چُٹ اِت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
یاسر بلوچ
Previous article
بلوچ یکجھتی کمیٹی ءِ 29 اپریل ءَ سرجمیں بلوچستان ءَ گم ءُ رنجانی دارگ ءِ جار
Next article
ریاست ءَ بلوچانی زندگی ءِ ھچ پرواہ نیست- ڈاکٹر صبیحہ بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سرھال: منی سنگت ءُ بلوچ ءِ زندمان – شاھان بلوچ
By
admin1
April 27, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سرھال: منی سنگت ءُ بلوچ ءِ زندمان
نبشتہ کار: شاھان بلوچ
دی بلوچستان پوسٹ
دسمبر ءِ ماہ اَت ، شال ءِ زمستانیں شپے اَت ، وھد یک ءُ نیم اَت ءُ من ءُ منی سنگت وتی تھنائیں کوٹی ءَ نشتگ اَت ایں۔ مئے کوٹی ءَ اُستاد میر ءِ سوت پِر اَت۔ منی سنگت ءَ را موبائل دیم ءَ اَت ءُ من ءَ “The wretched of the earth “ ءِ کتاب دیم ءَ ات ءُ من وانگ ءَ اَت آں۔ منی کش ءَ سْیاھیں چاھے ھم ایر اَت۔ ھمے کتاب ءِ وانگ ءِ ھَمراھی ءَ من ساھتے ءَ جیڑ اِت کہ بلوچ پرچا جنگ ءَ اَنت؟ بلوچ دَگانی سر ءَ پرچا ویل اَنت؟ پرچا بلوچ ءِ رھشون جَنگ ءُ کُشگ بنت ءُ تھاریں کوٹیانی مَیار کنگ بنت؟ بلوچ ءِ زندمان پرچا اے پَیم ءَ اِنت؟ ھمے ساھت جیڑگ ءِ ھمراھی ءَ من کتاب بند کُت، چاہ ءِ گُٹّے وارت ءُ پد ءَ من جیڑگ ءَ لگِت آں۔ جیڑگ جیڑگ ءَ گوں من واب کپت آں۔
(واب)
من واب گِنداں کہ یک پیریں زالے ءُ بلاھیں پٹّے، نا ھلکے نا بازارے ھچ کہ ھچ گواھی نہ دنت۔ ھمے پیریں زال وتی لٹّ ءَ گُت دیان اِنت ءُ زمین ءِ سْیاھیں ڈوکاں لگت دیان ءُ کوکار کنان اِنت کہ” اوو ساوڑ! تو کُجا ئے، بیا مارا بے تو وش نہ بیت ، مئے ھلک ءَ ابیتکی ءَ مان شانتگ۔ “اود ءَ داں دیر ءَ ھمے زال پِریات ءَ اَت۔ من ھیران اَت آں کہ اے پیر زال اِد ءَ چے کنگ ءَ اِنت؟ من وتی دِل ءَ را سِنگے پِر دات ءُ پیر زال ءِ کِرّ ءَ شُت آں ۔ منی گِندگ ءَ گوں پیریں زال ءَ گریوگ بندات کُت ءُ گُشت ئِے ”منی چُک ساوڑ تو کُجا بوتگ ئے؟ من ترا کُجا کُجا شوھاز اِتگ؟ تئی جُست من ھرچ ھلک ءُ میتگ کُتگ، گول اِتگ اَنت، من ھچ مُلّا ءُ میّا یلہ نہ داتگ۔ “
من اَجب ھیران اَت آں ءُ من ھمے پیریں زال ءَ را جُست کُت، ”اماں کُجام ساوڑ، چونیں ھلک ءُ میتَگ ءُ کُجام مُلاّ؟“ منی گَپّانی اِشکنگ ءَ پد پیریں زال ءَ زانت کہ اے ساوڑ نہ اِنت۔ زال ءَ پد ءَ وتی چَک تَرّینت ءُ گام جنگ ءَ لَگ اِت۔ من توار کُت اماں ”منی جُستانی پَسو؟ “زال ءَ من ءَ گُشت” منی چُک منی پَسّواں تو چے کن ئے، من زاناں کہ تو پہ من ھچ کُت نکن ئے“۔ پد ءَ ھمے زال ءَ گُشت کہ ”ساوڑ ءَ ھَشت سال بیت کہ بیگواہ اِنت، نہ ھالے نہ اھوالے، من پہ ھمائی ءِ شوھاز ءَ در اتکگ آں“۔ زال پد ءَ رھادگ بوت ءُ من ھما جاہ ءَ چو بُت ءَ اوشتاتَگ اَت آں داں پیریں زال چہ من اندیم بوت۔
اناگت ءَ منی سنگت ءَ من ءَ واب ءَ چہ پاد کُت ءُ گُشت ئِے”مردُمے دروازگ ءَ ٹُکّگ ءَ اِنت۔ اے شپ ءِ 4 بج اَت۔ من پاد اتک آں ءُ دروازگ پچ کُت، دروازگ ءِ پچ کنگ ءِ ھمراھی ءَ من دیست کہ لھتیں بے زانگیں مُردم اَنت، ایشانی دست ءَ وڑ وڑیں تُپنگ اَنت ءُ یک دِگہ مَردکے ھم گون اَت کہ آئی ءَ بلوچی پُچ گور ءَ اَت۔ ھمیشاں چہ یکے ءَ من ءَ جُست کُت ، ”یہ مادر چود دودا کون ہے؟ (دودا منی سنگت ءِ نام اَت) ۔ من گُڑا اے چیز ءَ سدّک بوت آں کہ بے زانگیں ناں بگندے زانگیں زورگیر ءِ مُردم انت ءُ اے ھم زانت اے پرچا اِ ءَ اتکگ انت۔ من پسّو دات ”سر جی یہاں دودا نام کا کوئی شخص نہیں ہے.“ منی ھمے گَپ ءَ گوں دودا اتک دروازگ ءِ دپ ءَ من ءَ گُشت ئِے ”ھاں جان چے بوتگ؟“ دودا ءِ آیگ ءَ پد ھمے بلوچی پوشاکیں مردک ءَ گُشت، ”یہی ہے کُس مادر دودا، کمرے میں چُپا ہوا تھا ۔ “ھمے ساھت ءَ دودا ایشاں کوٹی ءَ چہ کش اِت ءُ من ءَ یک ترندیں شھماتے جت ئِے ءُ گوں وتی ترندیں توار ءَ گُشت ئِے ، ”آئندہ کے لیے خیال رکھنا وگرنا تمارا بھی یہی حال بوگا“۔ دودا اے ناشراں بُرت ءُ بیگواہ کُت ءُ تھاریں کوٹی یے میار کُت۔
پد ءَ من ءَ ھما واب ءَ دیستگیں پیریں زال ءِ گپ یات اتک انت واکی من ھچ کُت نہ کُت۔ پہ دودا ءَ بس امینچو پشت کپت۔
#ReleaseDodaBaloch
نو دودا ءِ اکس وٹسپ ءُ انسٹاگرام ءَ مردُمانی اِسٹوری اَت اَنت۔ ٹویٹرا دودا ءِ نام ءِ ایشٹیگ جوڑ بوتگ اَت ءُ دودا بس اَکسے ءِ پیم ءَ کوم ءِ دیم ءَ ترَّگ ءَ اَت۔ من ءَ اولی رند ءَ سما بوت کہ پہ بلوچاں اے ایشٹیگ ءُ ٹویٹر نوکیں چیز نہ انت۔ اِد ءَ ھر کس ءَ ایشٹیگ جوڑ بوگی اِنت، ءُ! بس ایشٹیگے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شاھان بلوچ
Previous article
کیچ ءَ دو کسان سالی ئیں بچک لشکر ءِ دست ءَ بیگواہ کنگ بیتگ اَنت
Next article
زندان ءِ تہ ءَ شُد کُش ءِ ھڑتال ءِ سبب ءَ مئے رھشونانی جان سلامتی روچ پہ روچ ناساز بوگ ءَ انت۔ بی وائی سی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سورت ھان مری ءِ کتاب: “راجدوستی ءِ پُژدر” ءِ سر ءَ یک چمشانکے- ساجد بلوچ
By
admin1
April 27, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سورت ھان مری ءِ کتاب: “راجدوستی ءِ پُژدر” ءِ سر ءَ یک چمشانکے
نبشتہ کار: ساجد بلوچ
دی بلوچستان پوسٹ
اے کتاب ءِ نبشتہ کار سورت ھان مری اِنت ءُ اے کتاب 2022 ءَ چہ ”اِلم ءُ ادب پبلِشر اینڈ بک سیلز“ ءَ چاپ کتگ۔ کتاب ”راجدوستی ءِ ُپژدر” سیزدہ ارزشداریں سرھالانی سر ءَ باوست کنت بلے من اد ءَ لھتیں پُر ارزشداریں سرھالانی سر ءَ گپ کناں کہ آ بلوچستان ءِ جھد ءَ گیش مُھکم کنگ ءَ مارا سیاسی آگاھی دے اَنت۔ اگاں کسّے اے کتاب ءَ چِست بکنت ءُ پہ ھب ءُ واھگے بہ وان ایت ئِے گڑا آئی ءَ را باز چیز راجدوستی ءِ بابت ءَ پہ دربرگ ءَ رس ایت۔ آئی ءَ پہ دربرگ ءَ اے سرھالانی سر ءَ زانت ءُ سرپدی رس ایت: راجدوستی، انیگیں راجدوستی، زبان، یوروپین راجدوستی، ءُ گلوبلائیزیشن۔
اے کتاب راجدوستی ءِ بابت ءَ مارا اِلم ءُ زانت دنت ءُ من چہ اے کتاب ءَ ھمے دربُرتگ کہ راجدوستی یک سرجمیں پجّارے ءُ راجدوستی ءِ مارشت یک راجے ءِ تہ ءَ ھما وھد ءَ زندگ ءُ مُھر بیت وھدیکہ آ وتی زبان، دود ءُ ربیدگ، گْوستانک، ءُ لبزانک ءِ دیمروی ءِ ھاتر ءَ جھد بہ کنت۔ مارا بُرز ءِ نبشتہ کُتگیں گالرد ءِ سر ءَ ھما وھد ءَ بیسہ بیت وھدیکہ ما آیانی سر ءَ درور بہ دے ایں۔ درور اے پیم ءَ اِنت کہ 1945 ءَ پد یوروپین راجدوستی ءِ اُنڈال توانگر بوگ ءِ سبب اے بیت کہ آ وتی زبان، گوستانک، دود ءُ ربیدگ، ءُ لبزانک ءِ سر ءَ باز بزاں روچ ءُ شپ کار کن اَنت۔ یک نبشتہ کارے، آئی ءِ نام آبسان بیت، یک نا وانندگے ءَ را جست کنت کہ تئی ھیال ءَ راجدوستی چی یے؟ آئی ءِ پسہ ھمے بیت کہ من یک پرینچے آں۔ ھمے ندکار آئی ءَ را پد ءَ جست گیپت کہ تئی راجی کمنٹمنٹ چی اِنت؟ آ پد ءَ ھمے پسہ ءَ دنت کہ من یک پرینچے آں۔ ھمے جستانی پسہ مارا اے سَھرا کنت کہ یک راجے ءِ نام راجدوستی ءِ مستریں چیدگ اِنت۔ اگاں یکے گُش ایت من یک پرینچے آں ءُ من گش آں من یک بلوچے آں، گڑا اے یک سرجمیں پجّارے سَھرا کنگ ءَ اِنت۔ ایشی ءَ چہ ابید اے کتاب مارا باور کنائین ایت کہ راجدوستی ءِ برورد راجی اِستان national state اِنت۔ اگاں یک راجی اِستانے دیمروی کنگ لوٹ ایت گڑا آئی ءِ تہ ءَ کمیونزم ءُ جھمورت ءِ نزام شر بہ بنت ءُ راجی اِستان ھما وھد ءَ پُرشت ءُ پروش ءِ آماچ بیت وھدیکہ دوئینانی تہ ءَ یکے نزور بہ بیت۔
اے کتاب مارا سرپد کنگ ءِ جھد ءَ کنت کہ یک راجے ءِ تہ ءَ باز زبانانی موجود بوگ یک جیڑھے نہ اِنت ءُ نیکہ بازیں زبان ءِ بوگ یک راجے ءَ را پُرشت ءُ پُروش ءِ دیمپان کنت۔ اے کتاب اے درور ءَ دنت کہ چو وَ سوئزر لینڈ ءِ تہ ءَ ھم باز زبان بیتگ ءُ انگت تک ھست اَنت بلے آیاں زبان ءِ جتائی ءِ سبب ءَ یکے دومی ءَ وت ءَ جُتا نہ کُتگ۔ بلے بد بھتی ءَ بلوچستان ءِ لس مھلوک اے جیڑہ ءِ آماچ اَنت ءُ باز ھمے گش اَنت ما براھوی زبان ءَ ھبر کنیں ما شرتر ایں، باز گش اَنت ما بلوچی زبان ءَ ھبر کنیں ما چہ براھویاں شرتر ایں، لھتیں گش اَنت ما جدگال ایں مارا ھم ارزشتے ھست، ءُ لھتیں گوش اَنت ما سرائکی بلوچ ایں مئے ھم نام باید اِنت گرگ بہ بیت۔ بلے رینان گش ایت الم نہ اِنت کہ تھنا زبان راج دوستی ءِ مارشت ءَ توانگر بہ کنت۔ آ گوش ایت چوناھا راجدوستی گوں مردمانی ارواہ ءُ جزبات ءَ بندوک اِنت۔ رینان ءِ لیکہ ءَ اگاں ما بچار ایں گڑا مارا ابن ء کُلدوم ءِ اسبیت we-feeling ءِ دیدانک دیم ءَ کیت ءُ مجگ ءَ جاگہ کنت۔ اسبیت ءِ مارشت ابرم ءَ ھر راج ءِ تہ ءَ ھست اِنت۔ ایشی ءِ درور ءَ تو اے پیم ءَ دات کُت کن ئے کہ اگاں یک بلوچے توری آ اوگانستان ءَ بہ بیت یا ایران ءُ یا کہ دگنیا ءِ ھر کُنڈ ءَ بہ بیت آئی ءِ گوم ءَ نا انساپی ءُ زُلم بہ بیت گڑا رودراتکی ءُ یاکہ روکپتی بلوچستان ءِ بلوچانی تہ ءَ اسبیت ءِ مارشت ودی بیت ءُ پد ءَ ھمے بلوچ وتی زِد ءُ کینگ ءَ دژمن ءِ بگیری ءَ سَھرا کن اَنت۔ اگاں من ابن ء کُلدوم ءِ اسبیت ءِ لیکہ ءِ گوناب ءَ گوں herd-psychology ءَ بہ کناں گڑا اے دوئینانی میان ءَ مارا نزّیکی ءُ سیادی گندگ ءَ کیت۔ واجہ سورت ھان مری وتی کتاب ءِ تہ ءَ نبشتہ کنت کہ اگاں یک ڈنّی راجے بئیت ءُ یک نزوریں راجے ءِ سر ءَ اُرش ءُ کبزہ بہ کنت گڑا چہ ابرم ءَ دومی راج ءِ لس مھلوک وتی زاتی جاوراں یکے دومی ءَ گیش ءُ گیوار کنگ ءِ سوڑگ ءَ کن اَنت ءُ دژمن ءِ بگیری ءَ جنگ کن اَنت۔ اے پیمیں یکمُشتی ءِ جزبات ءَ ما انگریزی ءَ herd-psychology گوش ایں۔ اگاں ما رینان ءِ لیکہ ءِ گوناب ءَ گوں ابن ء کُلدوم ءِ اسبیت ءَ بکن ایں گڑا اے دوئینانی میان ءَ مارا نزّیکی گندگ ءَ کیت ءُ ایشانی لیکہ herd-psychology ءِ گوم ءَ ھم باز نزّیکی کیت۔
ایشی ءَ چہ ابید اے کتاب نوکیں راجدوستی modern nationalism ءِ نیزوریانی سر ءَ اوں گپ ءُ تران کنت ءُ آیانی تہ ءَ دو نزوری گِندگ ءَ کیت کہ چینچو مھلوک چہ آجوئی ءِ جھد ءَ دلپروش بنت۔ یک نزوری یے نوکیں ترز ءِ جنگ اِنت ءُ دومی زرداری capitalism اِنت۔ اولی ءِ تہ ءَ ما گندیں کہ انیگیں دور ءَ زورگیریں راجانی کرّ ءَ ایٹم بمب، ڈرون، اِسپاھی وائر spyware، چِپ Chip ءُ دگہ بازیں انیگیں جنگی ترز ءُ اوزار ھست اَنت کہ چہ آیاں لس مھلوک آجوئی ءِ جھد ءِ ھاتر ءَ دلپروش اَنت۔ اسل ءَ مھلوک دلپروش اِنت ءُ آ ھر وھد ءَ گوش اَنت آجوئی گرگ گْران اِنت بلے اے پیم ھم نہ اِنت کہ سرجمیں مردم دلپروش اَنت۔ ایشانی تہ ءَ اگاں ما اِسپائی وائر ءِ گپ ءَ بہ جنیں گڑا ما اسرائیل ءِ درور ءَ دات کُت کنیں۔ اسرائیل ءِ اڈ کُتگیں اسپائی وائر یک انچیں ساپٹ وائرے کہ موبائل ءُ لیپٹاپ ءِ تہ ءَ بَگر تئی موکل permission ءَ پُتر ایت ءُ موبائل ءُ لیپٹاپ ءِ درستیں توار، تامر، ءُ ایس ایم ایساں دومی مردم ءِ کرّ ءَ زوت بارت ءُ سر کنت۔ ھالتاکانی رِد ءَ اسرائیل ءَ اے ساپٹ وائر بازیں ملکاں پہ بھا کنگ ءَ داتگ ءُ آیانی تہ ءَ پاکستان ھم گون اِنت۔ ایشی ءَ چہ ابید زرداری ءَ مردم تبکانی تہ ءَ بھر کُتگ۔ سیر سیرتر بوگ ءَ اِنت ءُ نیزگار نیزگارتر بوگ ءَ اِنت۔ اے گپ ءَ کارل مارس ھم جنت۔ گوشگ ءِ مول ءُ مراد ایش اِنت کہ نیزگار زرداری ءِ نزام ءَ دلپروش کُتگ۔ نیزگار بس دو وھد ءِ نان ءَ گیشتر نہ سوچ ایت ءُ اے پیمیں مردم جھد ءِ آجوئی ءِ جنز ءَ باز دلپروش ءُ گِستا اَنت۔
اے کتاب مارا سرپدی دنت کہ 1945 ءِ دور ءَ راجدوستی ءِ لیکہ سکّ ءَ مُھر اَت ءُ اے دور ءَ یورپ ءِ گیشتریں، کسانیں ءُ مزنیں راج شوشلزم ءُ کمیونزم ءِ منّوک ات اَنت چمیشکا ھمے دوران ءَ بازیں راج آجوئی گیپت۔ بلے 1970 ءُ 1980 ءِ وھد ءَ زورگیریں راج وتی پندلانی سازگ ءَ دست گٹ ات اَنت ءُ زرداری ءِ نوکیں دْروشم دگنیا ءِ بھرے جوڑ کُت۔ زرداری ءِ نوکیں دْروشم ءَ ما گلوبلائیزیشن globalization گوش ایں۔ گڑا زورگیریں راج وتی پندلانی سازگ ءَ سوبمند بوت اَنت پرچاکہ گلوبلائیزیشن سوشلزم ءُ کمیونیزم ءَ پروش دنت ءُ انگت تک دیگ ءَ اِنت ئِے۔
سورت ھان مری ءِ کتاب ءِ رد ءَ گلوبلائیزیشن یونائیڈد نیشن ءِ کمک ءَ گیشتر ایشیا ءُ میڈل ایسٹ ءِ تہ ءَ توانگر اِنت۔ چوناھا دامگ internet گلوبلائیزیشن ءِ یک نوکیں رنگے ایشی ءِ وسیلہ ءَ ملکانی میان ءَ تھنا کراس ٹریڈ انّا بلکیں اے ملکاں یکجاہ ھم کنگ ءَ اِنت ءُ آیانی سیاسی ءُ زرّی سِیتّاں interests روچ پہ روچ گیشتر کنگ ءَ اِنت۔ ملکانی سیاسی ءُ زرّی سیادی گلوبلائیزیشن ءِ سبب ءَ تُرند اَنت چمیشکا ما اے دگنیا ءَ گلوبل ویلیج گوش ایں۔ چوناھا انیگیں ٹیکنولوجی ءَ گلوبلائیزیشن آرتگ ءُ اے گپ و راست اِنت کہ ٹیکنولوجی ءَ دگنیا ءَ باز آسراتی داتگ ءُ ھر ھما آسراتی داتگ کہ آ آسراتی مئے اُمیت ءَ چہ ڈنّ بیتگ اَنت بلے ٹیکنولوجی ءَ را راجی آجوئی ءِ جھد پشت ءَ اوں چگل داتگ۔ اے کتاب ایشی ءِ سببانی بابت ءَ وش چیزان ءَ درشان کنت اگاں ما اے کتاب ءَ بہ وان ایں گڑا ما چہ بازیں راستیاں چہ آگاہ بَہ ایں۔ گلوبلائیزیشن ٹیکنولوجی ءِ یک بھرے ءُ ھمے گلوبلائیزیشن ءَ ما آمریکنائیزیشن ھم سرپد بَہ ایں پرچاکہ آمریکہ ءَ دامگ ءِ وسیلہ ءَ وتی زبان، دود ءُ ربیدگ، تامُر، سوت، لبزانک ءُ ھر ھما چیز کہ یک راجے ءَ را زندگ کنت دیم ءَ آؤرتگ۔ گڑا اے چیز پھمگ لوٹ ایت کہ گلوبلائیزیشن نوآبادکاری ءِ یک اوزارے کہ چینچو نزوریں راجاں ایردست کنت۔
انچوش گوش اَنت چہ سرد جنگ cold war ءَ پد وِسٹ، یوروپ، ءُ ایشیا ءِ تہ ءَ گلوبلائیزیشن شینگ اِتگ ءُ راج، راجدوستی ءُ راجی جزبگ پروش داتگ۔ پد ءَ زورگیریں راج یک مزنیں گیٹے پچ کن اَنت آ گیٹ ءِ نام world trade organization بیت ءُ ایشی ءِ وسیلہ ءَ آیاں گیشتر ایردستیں راج لگت مال کُتگ ات اَنت ءُ انگت تک کنگ ءَ اَنت اش۔
سورت ھان مری ءِ کتاب مارا اے چیز ءِ بابت ءَ سرپدی دنت کہ چہ 9/11 ءَ پد امریکہ ءُ آ دگہ زورگیراں وتی چمّ بلوچستان ءِ سر ءَ سک داتگ اَنت۔ چہ اے وئیل ءَ پد مئے ریجن بلوچستان ءِ تہ ءَ گلوبلائیزیشن ءُ بازیں زرّی ادارگ multi-national companies کار ءُ بار ءِ پائدگ ءِ ھاتر ءَ راجدوستی ءُ راجی اِستان ءِ لیکہ ءَ زوال کن اَنت۔ آ مرچی سوبمند اَنت ءُ ما چہ راستی ءَ پراموش ایں۔
چہ اے کتاب ءَ من اے دربرتگ کہ یک راجے ھما وھد ءَ زندگ بوت کنت وھدیکہ ھمے راج ءِ لس مھلوک وتی زبان، دود ءُ ربیدگ، گوستانک، شائِری ءُ لبزانک ءَ بستار دنت۔ اگاں یورپ ءِ تہ ءِ راجاں اے سرجمیں کار مہ کُتین اَنت گڑا یورپ ءِ تہ ءِ راجاں آجوئی بھ نہ گیپتگ ات۔ نوکیں راجدوستی ءِ نزوری ھما وھد ءَ ھتم بنت وھدیکہ لس مھلوک ءِ تہ ءَ آگاھی بئیت۔ اگاں آیانی تہ ءَ اینچو بودِشت ھست کہ دگنیا ءِ تہ ءَ ھچ نوکیں جنگ ءِ ترز آیانی آجوئی ءِ جھد ءَ داشت کُت نہ کن اَنت، گڑا آیانی پجّار رکینگ بیت ءُ آ آیوکیں وھداں یک زندگیں راجے ءِ ھدابند بوت کن اَنت۔ ایشی ءَ چہ ابید گلوبلائیزیشن ءَ انیگیں وھد ءَ مارا آسراتی ءُ سیت داتگ پرچاکہ ما چہ رسانکدر ءَ وتی کاراں کُت کنگ ءَ ایں بلے گیشریں سیت زورگیریں راج ءَ داتگ ءُ دیگ ءَ اِنت ئِے ھم۔ مارا اے چیز پوہ بوگی اِنت کہ گلوبلائیزیشن یک اوزارے امریکہ، بریٹش، چائینا، پاکستان، ءُ یونائیڈڈ نیشن ایشیا ءُ میڈل ایسٹ ءَ لُٹ ءُ پل ءِ ھاتر ءَ کارمرز کنگ ءَ اَنت ئِے۔ گلوبلائیزیشن آیانی پروپیگنڈا ءَ روچ پہ روچ توانگر کنگ ءَ اِنت تاکہ نیزوریں راجانی لُٹ ءُ پل ءَ بہ کن اَنت۔ گڈی ءَ من شمارا اے پنت ءُ سوجاں دیاں کہ زوت سورت ھان مری ءِ کتاب ءَ بہ وان اِت تاکہ شما چہ بازیں چیریں راستیاں سرپد بہ بہ اِت ءُ شما دژمن ءِ اڈ کُتگیں پندلاں ھم سرپد بہ بئیت کہ چینچو سد سال ءَ بُرز بریٹش ءَ اے جھد کُتگ کہ بلوچستان ءِ گھگیری ءِ لیکہ ءَ بہ دار ایت ءُ انّی ھپتاد سال ءَ بُرز اِنت کہ پاکستان ھمے پیم کنگ ءَ اِنت۔۔۔ مدام بلوچ بات اِت وتی زبان ءَ ھبر کنان بات ات۔ سبز بات بلوچستان۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
ساجد بلوچ
Previous article
کیچ : پاکستانی پوج دست ءَ یک مردمے آوار جنگ ءُ بیگواہ کنگ بوتگ
Next article
ھدہ جیل ءَ شُد ھڑتال- ٹی بی پی شونگال
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
کتاب : اورئنٹلزم (Orientalism)- شفقت بلوچ
By
admin1
April 26, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
کتاب : اورئنٹلزم (Orientalism)
چمشانک: شفقت بلوچ
دی بلوچستان پوسٹ
اورئنٹلزم ایڈورڈ سعید ءِ نبشتہ کتگیں کتاب ئے۔ ایڈورڈ سعید گش اِیت کہ اورئنٹلزم(شگر بزانتی) مگرب ءِ نیمگ ءَ جوڑ بوتگیں یک لیکہ (school of thought) ئے۔ وھدے کہ مگربی استان( انچوشکہ یورپ ءُ پرانس) مشرک ءِ تہ ءَ وتی کالونیاں جوڑ کن اَنت گڑا آں اورئنٹلزم ءَ بطور tool کارمرز کن اَنت تانکہ آیانی نوآبادیاتی سسٹم ءَ یک جواز ءِ بہ رس اِیت۔ ھر ھما مگربی زانتکار, ندکار یا مزھبی ءُ کلونیل مردم کہ آیاں اورئنٹ (بزاں مَشرِک) بابت ءَ ونتگ یا نبشتہ کتگ اں-
اورئنٹلسٹ(orientalist) گشگ بنت ءُ اے کاریچ ءِ (عمل) جِند اورئنٹلزم (شگربزانتی) گشگ بیت۔ ھژدمی ءُ نوزدمی کرن ءَ اورئنٹلزم یورپ ءُ پرانس ءِ تہ ءَ بتور سبجیکٹ وانینگ بُوتگ ءُ مَشرِک ءِ سرا مزنیں لٹریچر نبشتہ کنگ بوتگ۔ مگربی استاناں وترا مزن لیکگ ءُ رودراتکی استاناں جھل جنگ ءِ ھاترا (Us vs They) ھیال دیما آؤرتگ ءُ سرجمیں دگنیا ءِ تہ ءَ ھمے ھیال دور داتگ کہ دومی استانانی سرا کبزہ کنگ مگرب ءِ مردمانی ھَک اِنت۔
اورئنٹلسٹاں مدام ھمے ھیال وتی گُشتانک ءُ نبشتانکانی تہ ءَ آؤرتگ کہ مشرِک(east) ءِ مردم وتی راجدپتر، بندپتر ءُ دود ءُ ربیدگانی بابت ءَ ھچ نزان اَنت ءُ ما ایشاناں سوج دیگ ءِ ھاترا اد ءَ آتکگیں۔ مگرِب ءِ زانتکار گش اَنت کہ آ اورئنٹل(بزاں مشرِک ءِ جاھمننداں) شریں وڑے ءَ زان اَنت۔سر لارڈ کرومر ءِ رد ءَ کا لونیلزم ءَ برجم دارگ ءِ ھاترا فوجی پاور ءَ چہ گیش ھمے وڑیں ٹیکٹکس کارمرز کنگ لوٹ اَنت کہ آیاں ایردستیں راج وشی ءَ گوں من اِیت۔ کرومر دیما گش اِیت کہ کبزہ گیریت ءِ برجم دارگ ءِ واستہ اے ھم ھژدری اِنت کہ ایردستیں راج راجدوستی ءِ لیکہ ءِ نیمگ ءَ مہ روت۔
وھدے کہ اسلام ءُ دومی ایشین پاور دیمروئی کن اَنت ءُ دگنیا ءِ تہ ءَ وت ءَ را منارینگ ءِ جھد کن اَنت گڑا مگرِب ترس ءِ آماچ بیت۔ پمیشکا اے راجانی کاؤنٹر کنگ ءِ ھاترا اولی سر ءَ ایشانی سٹرکچر، شری ءُ نزوری ءُ مردمانی تب ءَ سرجم ءَ وان اِیت ءُ ایشانی وترا شریں وڑے ءَ سرپد بیت۔ پد ءَ ایشانی پروش دیگ ءُ ایشانی سر ءَ کبزہ کنگ ءَ سوب مند بوتگ۔
یورپ ءَ ایشیا ءِ بابت ءَ وانگے واستا ادارہ جوڑ کتگ اَنت کہ آیانی تہ ءَ “Royal Asiatic Society Bretain” ءُ دومی نپولین ءِ جوڑ کتگیں “Institute of egypt” بیتگ اَنت۔ اے ادارھاں مَشرِک ءُ مشرِکی مردمانی بابت ءَ انفارمیشن دیم ءَ آؤرتگ اَنت۔
وھدے کہ مشرِکی زانتکار مگرِب ءِ دو تل دو پوستی ءَ سرپد بوتگ اَنت ءَ بازیں ایردستیں راجاں پرانس ءُ یورپ ھلاپ ءَ سلاہ بندیں جُھد بندات کتگ۔ اد ءَ گڑا ماڈرن اورئنٹلزم بِندات بیت کہ ایشی تہ ءَ اورئنٹلزم ءِ سٹرکچر مٹ کنگ بوتگ۔ ساری ءَ اورئنٹسلٹانی نبشتانک مزھبی بوتگ اَنت بلے نوں نبشتہ کنگ ءِ جِند سیکولر کنگ بوتگ۔یورپی زانتکاراں گوں مشرِکی راجاں ھمدردی پیش داشتگ ءُ وترا مشرِکی راجانی ھمدرد گشتگ۔ ماڈرن اورئنٹلزم ءِ تہ ءَ سلویسٹر ڈی ساسی ءُ ایرنسٹ رینان ناموریں زانتکار بوتگ اَنت۔
دومی میان استمانی جنگ ءَ چہ پد پرانس ءُ یورپ ءِ جند نزور بوتگ اَنت امریکہ سُپر پاور ءِ جوڑ بوتگ۔ امریکہ ھم اورئنٹلزم کارمرز کتگ کہ آئی تہ ءَ اراک ءِ سرا اُرش کنگ ءُ ھمے جواز دیگ کہ سدام ھسین کِرا جوھری سلاہ ھست اَنت۔ امریکن میڈیا ءُ زانتکاراں ارب ملکانی تہ ءَ مدام دزماندجی کتگ ءُ ھمے جواز داتگ کہ اے استان دھشت گردی ءَ کمک کنگ اَنت ءُ امریکہ ءِ سیکیورٹی ھاترا ھترہ اَنت۔
بلوچستان ھم اورئنٹلزم ءِ آماچ بوتگ۔ وھدے کہ برتانیہ برسگیر ءِ سرا کبزہ کنت گڑا بلوچستان سرا کبزہ کنگ ءِ جُھد کنت۔ بلوچستان ءَ بھر ءُ بانگ کنت ءَ بلوچ ءِ راجدپتر ءَ وتی ھساب ءَ نبشتہ کنت۔ جنرل ڈائر ءِ نبشتہ کتگیں کتاب “Raiders of Sarhad” ایشی ءِ یک درورے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت
Tags
شفقت بلوچ
Previous article
ایران ءِ بندر عباس ءَ شھید رجائی بندگاہ ءَ تراک: 516 مردم ٹپیگ بوتگ انت
Next article
ھزدار: 16 سالی جنکے بیگواہ، کھول ءَ پولیس ءِ سر ءَ بے پرواھی ءُ مجرم ءِ گون ءَ نرمی پیش بوگ ءِ بُھتام
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
جارج آرویل ءِ کتاب “1984” ءِ سرجمیں چمشانک – احمید اللہ
By
admin1
April 25, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
جارج آرویل ءِ کتاب “1984” ءِ سرجمیں چمشانک
نبشتہ کار: احمیداللہ
دی بلوچستان پوسٹ
“1984” یک ھیال ءُ لیکھے کشّوکین ءُ زھرناکیں آزمانکے کہ آئی ءِ تہ ءَ ڈسٹوپیائی آیوکیں وھد ءِ اکس کشی کنگ بیت کہ اود ءَ سرکار وتی شھریانی سر ءَ سرجمیں کنٹرول ءَ دار اِیت۔ اے کسہ اوشیانا ءِ تہ ءَ جوڑ کنگ بوتگ کہ یک مطلق العنانیں چاگردے کہ اود ءَ پارٹی ءِ سروکی ءَ یک مردمے ءِ نام ءَ زانگ بیت کہ آ مردمانی زند ءِ ھر تک ءُ پھنات ءِ سر ءَ سرجمیں کنٹرول ءَ کنت۔
اے آزمانک ونسٹن اسمتھ ءِ کسہ ءِ سر ءَ اِنت کہ آ پارٹی ءِ کم رُتبہ ءِ باسک اِنت ءُ آ وزارت راستی ءَ کار کنت ءُ پارٹی ءِ نظریہ ءِ رد ءَ راجدپتری ریکارڈاں رد کنت۔ ونسٹن پارٹی ءِ وانینگانی سر ءَ جُست ءُ پُرس کنگ ءَ بندات کنت ءُ گُڈسر ءَ سرکار ءِ ھلاپ ءَ بغاوت کنت ءُ گوں وتی ھمکار جولیا ءَ ناجاھزیں مھرے بندات کنت۔
ونسٹن ءُ جولیا ءِ بغاوت ءِ گیش بوگ ءَ گوں آ پارٹی ءِ ھاتر ءَ گیشتر ءُ گیشتر ھترناک بنت ءُ گُڈسر ءَ آ گپتگ ءُ مھر ءِ وزارت ءَ برگ بنت ءُ اود ءَ آیاں جسمانی ءُ نپسیاتی ٹارچر کنگ بیت۔ ناول ءِ سر ءَ پارٹی ءِ ھما زور ءِ سردیں ندارگ اِنت کہ آ چہ درستاں گیشتر پرازمیں مردم ءَ ھم ٹُکّر ٹُکّر کنت۔
“1984” ءِ یک زبردستیں تبکے ایش انت کہ آئی ءَ مطلق العنان ءِ خاطراتانی پٹ ءُ پول کتگ۔ آرویل ءَ اے گپ پدر کتگ کہ یک ھکومتے کہ وتی شھریانی سر ءَ سرجمیں کنٹرول ءِ واھند اِنت آ انفرادی آجوئی، آزاتیں بگر ءُ انگت ءَ مھر ءَ ھم ھلاس کنت۔ پارٹی ءِ نعرہ “جنگ امن اِنت، آجوئی گلامی اِنت، جھالت زور اِنت” یک زبردستیں مسالے کہ زبان ءَ را مردمانی ھیالانی کنٹرول کنگ ءِ ھاتر ءَ دستکاری کنگ ءِ راہ ءُ درانی یک زبردستیں مسالے ۔
اے آزمانک ءِ تہ ءَ پروپیگنڈا، سنسر شپ ءُ راجدپتر ءِ ھرابکاری ءِ ھترھانی سر ءَ ھم تبصرہ ھوار اِنت۔ پارٹی اے وسیلھاں پہ راج ءِ راہ ءِ جوڑ کنگ ءُ اختلاف ءِ سرکوب کنگ ءَ کارمرز کنت ءُ یک انچیں چاگردے جوڑ کنت کہ اود ءَ مردم پہ وت جیڑگ ءَ ترس اَنت۔
سرجمیں آزمانک ءِ تہ ءَ آرویل ءِ نبشتانک زندگ، زوراک ءُ ھُشک کنوک اِنت۔ آئی ءِ یک انچیں چاگردے ءِ پیشدارگ کہ آ چہ درستاں گیشتر ھمگرنچی ءَ ارزشت دنت، چہ درستاں گیشتر چہ ءُ ھیال ءِ کشّگ ءِ سبب اِنت۔ ناول ءِ سرکاری کنٹرول، انفرادیت ءِ گار ءُ بیگواھی ءُ بے رھبندیں اقتدار ءِ ھترھانی بنگپ مرچی ھم ھما وڑ ءَ ھست اَنت کہ آ وھد ءَ کہ کتاب اولی رند ءَ چاپ بوتگ اَت۔
سرجمی ءَ “1984” ڈسٹوپین افسانہ ءِ یک شاھکارے کہ آ یک گرانیں وانگ ءُ مطلق العنان ءِ خطراتانی بابت ءَ یک طاقتوریں ھُشدارے ءِ دوئیں دروشم اَنت۔ اے یک انچیں کتابے کہ ترا انفرادی آجوئی ءِ اهمیت، آزاتیں پکر ءُ سرکاری کنٹرول ءِ ھترھانی بابت ءَ جیڑگ ءَ لاچار کنت۔ اگاں شما فلسفہ، سیاست یا ڈسٹوپین فکشن ءِ تہ ءَ دلچسپی دار اِت گڑا “1984” یک المی وانگ ءِ کتابے کہ کتاب ءِ آسر کنگ ءَ چہ بازیں وھدے ءَ پد شمارا جیڑگ ءَ یلہ دنت۔
کتاب ءِ اثر سک باز انت ءُ ایشی ءِ بنگپ ءُ ھشدار مرچی ھم ھست اِنت۔ اے مئے آجویانی رکینگ ءِ ، تنقیدی سوچ ءِ دیمروئی ءِ ءُ سرکاری اقتدار ءِ بابت ءَ ھوشیار بوگ ءِ ھاتر ءَ یک یاد دیانی یے ۔ “1984” یک کلاسکیں آزمانکے کہ آیوکیں نسلانی وانگ ءُ زانگ ءَ دیم ءَ روان کنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
احمید اللہ
Previous article
شال ءَ پوج ءِ سر ءَ اُرش، بی ایل اے ءَ 10 کارندھانی کشگ ءِ زمہ واری من اتگ انت
Next article
ڈاکٹر ماہ رنگ ءَ ھوار مئے رھشونانی شُدکُشیں ھڑتال بیست چار کلاک سرجمیں بیتگ اَنت – بی وائی سی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
نمدی یے پہ وتی مکّھیں مات ءَ – کوھسار کندیل
By
admin1
April 25, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
نمدی یے پہ وتی مکّھیں مات ءَ
نبشتہ کار: کوھسار کندیل
دی بلوچستان پوسٹ
دْروت ءُ دراہ بات ئے امّا جان، اُمیت کناں تو وش ءُ جوڑ ئے ،بگند ئے گمیگ بہ بہ ئے۔۔ بلے گمانی سَگگ ماتانی مستریں ھُنر اِنت۔ من نہ زاناں تو اے درد ءُ دوراں اوپار کنگ ءَ ئے باریں چُنت سال اِنت تو من ءَ نہ دیستگ، ءُ من ھم ترا نہ دیستگ۔ مئے میان ءَ اے دُوری باریں داں کد مان اِیت، بلے تلوسگ چہ دوئیں دیماں، یکیں کساس ءَ اِنت۔ تو وَ ماتے ئے زاھر اِنت چو جیڑ ئے کہ منی بَچ باریں چون اِنت۔۔ ورگ ئِے دل ءَ کیت، وپس اِیت واب کپ اِیت؟ گَل اِنت؟ بچکند ءُ کندگ زانت؟ سرجاہ ھست اود ءَ یا وتی سستگیں چَوٹّاں سر ءِ چیر ءَ کنت؟ امّا من زاناں تو پہ منی آسودگیں سورت ءَ تلوس ئے۔۔۔بلے من پہ تئی سورت ءِ آسودگی ءَ دست ءُ پاد جنگ ءَ آں۔
مُدّتے بیت کہ من چہ تئی چماں چہ اندر آں، بہ گند ئے تو پاس جن ئے ءُ من ءَ گیر کار ئے کہ بازیں درد ءُ اندو تو پہ منی دُوری ءَ کمایگ ءَ ئے۔ زاناں کہ تئی دست ءِ تزبی ءِ مُھرگ نوں رنگ یل دیگ ءَ اَنت کہ مدام من ءَ جیڑ ئے ءُ گریو ئے، پد ءَ دل تئی کودکے کہ دوا اِنت سھتکیں ارس ریچ اِیت گُش ئے مات مرات(بلوچ ءِ مات چک ءِ گماں یا مرگ ءَ وتی کنت) بہ گند ئے پہ من ءَ اے چیزُوکے سال بوت کنت، بلے تو ماتے ئے پہ ترا اے دُوری کرنے ءَ چہ ھم گیش اَنت، تئی مھرانی یک پاسے ءِ ھک ھم من پیلو کُت نہ کُتگ۔
زندگی ءَ ھر انسان ءِ وتی مارشت بنت وتی واب بنت، یک گُھارے پہ برات ءَ ھزار واب گند اِیت انچو یک ماتے ھم وتی بدن ءِ ٹُکّر ءَ پہ وتی چُک ءَ ھزاراں واب گوں آگھیں چماں گند اِیت۔ من کہ چہ تئی دلبند ءَ ساہ زورگ بندات کُتگ داں گُلزمین ءَ وتی پاد دَور داتگ اَنت، بازیں جاھاں تئی دُوری، تئی مھر، تئی ودار دُرست مار اِتگ اَنت، زمین ءِ ھر رنگ ماتی تئی چھرگ ءَ جنت، من کہ چہ دوریں سپراں واتر اَتکگ آں گلزمین ءِ دلبند ءَ سَر ایر کتگ، منی دمبرتگیں ھر بند بند ءَ تئی مھر مارِ اِتگ اَنچو تئی مھرانی وڑ ءَ گلزمین ءَ وتی دلبند سر ءَ من ءَ اَمبازاں زُرتگ ءُ لیلو داتگ۔
ماتی تئی مھر ءِ رنگ ءَ گلزمین ءَ اَبید کس نہ جنت، مرچی ساہ دستانی دل ءَ کُتگ بس پہ ھمے مھرانی رکینگ ءَ کہ ھچ درآمدے ءِ پاد مئے ماتین گلزمین ءِ دلبند ءَ ایر مہ بیت ھما گلزمین کہ ھما من ءَ ترا گوں ھوار دُرستاں وتی اَمبازاں جاگہ دَنت۔ماتی! جنگ ایر بارت من ءَ، من ءَ گوں ھوار تئی دُرستیں واباں، بلے جنگ اِنت کہ ما ھست اِیں، جنگ اِنت کہ مرچی من تئی یک یک مھر ءَ مارگ آں۔
ماتی من کہ وھدے تئی بان ءِ پیژگاہ ءَ سر باں وتی سر ءِ چادر ءَ منی دیم ءَ ایر بکن، من پہ تئی مھر ءِ وشبو ءَ باز تلوستگاں، پد ءَ وتی دست ءَ منی پیشانی ءِ سر ءَ ایر کن، من ءَ لیلو بدے وتی زانسراں چہ من ءَ واب گیج ءُ گلزمین ءِ دلبند ءَ ایر کن، بس ماتی دُوا کن کہ تئی بچ داں گڈّی ساہ ءَ وتی پرز ءَ پیلو کُت بہ کنت ءُ مدام چو البرز ءِ کوہ ءَ مھکم بہ بات، دگہ منی نیمگ ءَ سلامتی اِنت، مرچی ماھکانی اِنت ءُ دُور چرتانی توار اِنت، ءُ گْوات نرم نرم ءَ کشگ ءَ اِنت، اے سھت ءَ من چہ ترا اجازت لوٹاں کہ من لھتے ھمراھانی پانپایاں ءُ آ پہ منی آگاھی ءَ واب اَنت۔
تئی ءُ گُلزمین ءِ بَچ
کوھسار قندیل
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
کوھسار کندیل
Previous article
شال : بندیگیں بی وائی سی ءِ سروکاں بندیگجاہ ءَ شُدکُشیں ھڑتال ءِ جار
Next article
شال :زندانی، لٹ ءُ کُٹ ءِ آماچ بوتگیں بی وائی سی ءِ رھشونانی شُد ءِ زھرشانی برجا
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
‏‎کوہ، تھنائی ءُ دل ءِ توار- سدو بلوچ
By
admin1
April 24, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
‏‎کوہ، تھنائی ءُ دل ءِ توار
نبشتہ کار: سدو بلوچ
دی بلوچستان پوسٹ
‏‌‌‎شپ ءِ تھاری ءُ کوھانی ھاموشی ءَ یک سرمچارے ءَ جیڑگانی گرنچ بوتکگ اَت ءُ تھنا نشتگ اَت۔ آئی ءِ راستیں آستونک ءَ چہ ھون ترمپ ترمپ ءَ آئی ءِ چَوٹانی سر ءَ رِچگ ءَ اِت اَنت۔ آئی ءَ تیرے وارتگ ‏‎اَت ءُ ٹپیگ اَت۔
‏‎ دمانے ءَ پیسر آ یک جنگی مشنے ءَ چہ واتر بوتگ اَت ءُ وتی بُنجل ءَ اَتکگ اَت۔ جنگ ءِ ھون ءُ ارس انگت آئی ءِ چمانی تہ ءَ چول جنان اِت اَنت ءُ نا شُناسیں دردے کرار کرار ءَ آئی ءِ دل ءَ سر جنان اَت۔ آئی ءَ جنگ ءَ یک بے مٹ ءُ بے مُلیں سنگتے گار کتگ اَت، آئی ءِ بے ساھیں جون ءَ، آ چہ اندر ءَ ژانبلینتگ اَت ءُ بے چاڑ ئِے کتگ اَت۔
‏‌‌‎سرڈگار ءِ آجوئی ءِ جنگ ءِ سپر گران اِنت بلے برجاہ اِنت۔ اے سپر ءَ ‏‎ھزار وشّی ءُ سکّی ھست۔ ھمک سھت ءُ دمان جنگول ءُ سرمچارے ءَ وڑ وڑیں جاوراں گوں دیمپان بُوگی اِنت بلے زمین پھازگی اِنت ءُ رکّینگی اِنت۔ نگیگیں جاور وتی ھک ءَ آرگی اَنت ءُ دژمن ءَ پہ وتی زمین اَنچو تنگ کنگی اِنت کہ آ مجبور ءُ لاچار بہ بیت ءُ تئی زمین ءَ یل بہ دَنت ءُ بہ روت۔ ھمک سرمچار اے گپ ءَ شر زانت کہ آئی ءِ گچین کُتگیں راہ آئی ءَ میتگ ءَ ھچبر واتر کنگ ءِ موہ ءَ نہ دنت گوریلا جنگولے ءِ بستار ءَ نوں آئی ءِ پشکپتگیں زند ھمے جھد ءِ بھر جوڑ بوتگ ءُ واتر بوھگ ءِ واھگ آئی ءِ دل ءِ کُنجے ءَ کَل بوتگ اَنت ءُ آ شری ءَ سرپد اِنت کہ واتری ءِ راہ نیست؛ مَرگ بِیت یا شھیدی نسیب ءَ بِیت بلے واتری نہ بیت۔ اے جاوراں ھم آئی ءِ دل ایمن ءُ مھکم اِنت ءُ پگری رنگ ءَ اَنچو تیار اِنت کہ آجوئی ءُ سوبمندی مئے بِیت۔ آئی ءِ ھاٹیگ برجم اِنت ءُ ایمان سرجم اِنت پہ مکھیں ڈیھ ءِ آجوئی ءَ۔‏‎کوہ ءِ ٹُل ءَ سارتیں کوش آئی ءِ سینگ ءَ امباز اِیت ءُ اے دمان ءَ لھمیں کوش ءُ ماہ ءِ شیر چکیں رژن ءِ ساھگ آئی ءَ وتی میتگ ءِ گیراں دَنت۔ اے دمان ءَ آ وتی گْوست ءِ ترانگاں کپ اِیت ءُ دل ءَ کار اِیت ھما وھد ءُ نوبتاں کہ اود ءَ آئی ءِ کسانی ءُ زند گْوستگ۔ درستیں یات آئی ءِ مجگ ءِ سر ءَ پیوست اَنت ءُ دمان ءُ کترہ آئی ءَ یاتاں گیج اَنت۔ ھما نوبتانی کہ نوں واتر نیا اَنت۔ ءُ اے یات گْوست ءِ وشیں ساھت نہ اَنت بلکیں یک دردناکیں راستی یے؛ میتگ کہ کسانی ءِ کودکی ءُ مھر ءِ جاہ بوتگ ، نوں پہ آئی ءَ چہ وابے ءَ کمتر نہ اَت۔ بلے آ زانت کہ زمین ءِ جنگ ءَ باز چیز کُربان کنگی اِنت، لوگ، کول، میتگ، کسانی ءِ یات کُل کُربان کنگی اَنت ءُ دیمونی (کُربانی) ءِ مُز آجوئی اِنت۔ آجوئی بید ء دیمونی ءُ جنگ ءَ نہ رس اِیت۔ ءُ اے جاوراں کوہ آئی ءِ لوگ ءُ پناہ گاہ ءُ ھمراھیں سرمچار آئی ءِ برات اِت اَنت۔
‏‌‌‎آ وتی اندر ءَ بے دروریں جزبگانی جنگ ءَ مڑگ ءَ اِنت۔ آ ھیران بیت کہ انسان چوں پہ وتی ڈیھ ءَ وتی ساہ ءِ دیگ ءَ ھِچ چک ءُ پد نہ بیت۔ اے دیمونی پہ راستی آجوئی ءِ لیکہ ءِ اسر اِنت یا بس یک کُچل ءُ مارجنیں گواچنے کہ انسان وت ءَ اے جھان ءَ چہ اندیم کنگ ءَ راجدپتر ءِ بھرے جوڑ بیت؟ اے جُست کہ آئی ءِ دل ءَ ٹپّ ءُ ٹور کنت آ ایش اِنت کہ آجوئی یک لیکھے یا یک راستیں مول ءُ مرادے کہ آئی ءِ سرجم کنگ ءَ ھزاراں دیمونی دیگی اِنت۔ آئی ءِ دل ‏‎گوں ھر دِریکّگ ءَ نوکیں درد ءِ زیمر ءَ جنت۔
‏‎جنگ تھنا کوہ ءَ مِڑوکیں سنگتاں نہ بارت۔ جنگ یک لس مردمے ءِ زندگی ءَ گوں بستگیں ھمک واب، واھشت، ءُ وشّی ءَ ھم پچ گیپت۔
‏‌‌‎برے برے کہ آ کوھانی تہ ءَ تھنائی ءِ امباز ءَ نشتگ اَت ءُ وتی بے تاھیریں یاتانی تہ ءَ گار اَت، آئی ءَ سمّل یاد اتک۔ سمّل چہ کسانی ءَ آئی ءِ دشتار نامینگ بُوتگ اَت۔ آ دوئیناں یکّیں اسکول ءَ ونتگ اَت ءُ یکّیں کاپر ءِ چیر ءَ نشتگ ءُ لیب کُتگ اَت ۔ ‏‎آئی ءَ دل ءَ جیڑ اِت کہ “چہ مرگ ءَ پیسر باریں آئی ءَ پد ءَ گِنداں یا ھمے کوھانی تہ ءَ کَل باں؟ باریں وتی پیریں مات ءِ گندُک ءَ شُت کناں یا نہ کن آں؟ باریں ساہ در کپگ ءِ وھد ءَ منی چمّانی تہ ءَ گُڈّی اکس کئیگ بیت، منی مات ءِ؟ سمل ءِ؟ یا آجو ءُ آسودگیں سرڈگار ءِ کہ اود ءَ بلوچ ءِ ک٘وش، نود، جمبر، کوہ ءُ ک٘ور درچک ءُ دار ءُ مُرگ درست آزات بنت؟ یا گپّڑے تیر یکجاہ منی دل ءَ سُمبنت من ءَ پہ کسے ءِ گیر آرگ ءَ‌ ھچ موہ نہ دیَنت؟
‏‌‌‎جنگ، ھون ءُ دیمونی ءِ ندارگ آئی ءِ اندر ءَ شھزانتی ءُ مھکمیں پگرے ءِ سَوَب جوڑ بنت۔ آئی ءَ اے مارشت بیت کہ آجوئی ایوک ءَ یک لیکہ یے نہ اِنت بلکیں یک جزبگ ءُ دردے یک زمّہ داری یے کہ ھمک سرمچنڈ ءِ دل ءَ نندوک اِنت۔ آ وتی دل ءَ ھمے جُست ءَ کنت کہ جنگ ءِ پِڑ ءَ داتگیں درستیں دیمونی انسان ءِ مزنین ءُ آئی ءِ آجوئی ءِ شوھاز ءِ درشان اَنت؟ اے جُست آئی ءِ دل ءَ زندگ اِنت کہ اگاں مردے پہ وتی ڈیھ ءَ اِنچو دیمونی دنت گڑا آ وتی مھر ءُ وتی یاتاں چوں دیم ءَ برگ ءَ اِنت؟
‏‌‌‎اے ویرانیں کوھانی تہ ءَ آ نہ ایوک ءَ وتی جنگی تجربتاں مار اِیت بلکیں وتی جند ءِ تہ ءَ بوتگیں تھنائی ءِ اَکس ءَ ھم گند اِیت۔ آئی ءِ چمّ چہ تھنائی ءُ درد ءَ پُرّ اَنت ءُ آ ھر ساھت ءَ ھما گاریں وشّی ءُ مھر ءِ شوھاز ءَ گوازین اِیت کہ یک وھدے آئی ءِ دل ءَ جتگ اَت۔ آ ‏‎وتی اندر ءِ اے مارشتاں انچُش درشان کنت کہ گش ئے یکیں توار ءِ تہ ءَ ھَورے ءِ توار ودی بہ بیت ءُ مارا اے گپ ءَ گش اِیت کہ زند ءِ ارزشت ایوک ءَ دیمونی ءِ تہ ءَ اِنت۔
‏‎کوہ ءِ تہ ءَ نشتگیں اے گوریلا جنگول ءِ تہ ءَ جزبگانی کھریں دریا یے چول جنَگ ءَ اَت، ٹپ ءُ ٹوریں یات ژَندیں دِل ءَ گیشتر آزگ کنان اِت اَنت ءُ ھمے گشگ ءَ اِت اَنت کہ آجوئی ءِ نھاد سک گران اِنت۔ آ زانت کہ یک روچے آئی ءِ ڈیھ الم آجو بیت، ھما آجوئی کہ آئی ءِ ھاتر ءَ آئی ءَ گوں وتی بیل ءُ براتانی ھمراھی ءَ سر ندر کتگ اَنت۔ بلے نوں آ کوھانی تہ ءَ بے تواری ءَ نشتگ ءُ ارس مینتگیں یات ءُ ھیالانی تہ ءَ گار اَت ءُ ھما دنیا ءِ شوھاز ءَ اَت کہ آئی ءِ ھاتر ءَ بگندے وت ھچبر سرجم مہ بیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت –
Tags
سدو بلوچ
Previous article
سید ظھور شاہ ھاشمی – بیبرگ بلوچ
Next article
کلات: پک اپ گاڑی ءِ سر ءَ بمب تراک، سَے مردم بیران، پنچ زدگ بیتگ انت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
سید ظھور شاہ ھاشمی – بیبرگ بلوچ
By
admin1
April 24, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
سید ظھور شاہ ھاشمی
نبشتہ کار: بیبرگ بلوچ
دی بلوچستان پوسٹ
راجدپتر ءِ تاکدیم ھما مردماں ھچبر گار ءُ بیگواہ نہ کنت ھما کہ وتی راج ءِ درداں مار اَنت وتی راج ءِ پجار ءَ رکین اَنت وتی پجاراں بیگواہ نہ کن اَنت سید ظھور شاہ ھاشمی ھم چہ ھمے مردماں یکے بہ کول اے آر داد ئیگ ءَ مئے کر ءَ سید ھاشمی اولی مردم اِنت کہ آئی ءَ وتی ڈگار ءِ واستا وت آپ آؤرتگ ءُ وت زمین ءَ را ننگار کتگ۔
واجہ 21 اپریل 1926 ءَ ماں گنجیں گوادر ءَ ودی بوتگ آئی ءِ شرپداریں پت ءِ نام محمد شاہ اَت، سید ءَ وتی بنگیجی وانگ گوادر ءَ در بُرتگ۔ سید ءِ اربی ءِ استاد مولوی محمد حسن اَت، سید ءَ بازیں زبانانی سر ءَ دزرس ھم بوتگ ءُ آ یک زبانزانتے ھم بوتگ۔
گوادر ءَ پیداک بوؤکیں سید ھاشمی پہ راج ءَ مزنیں ھزانگ ءُ مڈی ءِ رنگ ءَ دیم ءَ اتک، سید یک مردمے نہ اَت آ یک مزنیں اکیڈمی یے اَت تو گش ئے کہ آ یکیں کسمانک ءِ بازیں کرد ءُ کارست اَت، یک نیمگے گوں راج ءِ اڑ ءُ جنجالاں گلائیش اَت ءُ یک نیمگے زبان ءِ گار ءُ بیگواھی ءِ درداں مارگ ءَ اَت ۔یک نیمگے بے ھیال بیتگیں مردماں تژن جنت ءُ راستیں ءُ زگریں راہ آیاں پیشدار اِیت۔
سید ءَ چاگرد ءِ ھر پڑ ءِ جیڑہ ءُ کارانی تہ ءَ کہ بھر زُرتگ گڑا مزنیں ھدے ءَ آ کار جاھے ناں جاھے ءَ سر کُتگ۔ آئی ءِ اِے جھد وتی ماتی زبان بلوچی ءِ واستا بیتگ سید ءَ را ناں روچ ءَ را روچ زانتگ ناں شپ ءَ را شپ ھر جاہ ءُ ھر وھد ءَ آئی ءَ بلوچی زبان ءِ ھزمت کتگ ءُ ما گشت کن ایں کہ سید ءَ وتی سرجمیں زندگی پہ بلوچی زبان ءُ لبزانک ءِ واستا ندر کتگ۔
اگاں ما سید ءِ ازم ءِ نیمگ ءَ بہ رو ایں ماہ ءُ سال گْوز اَنت بلے آئی ءِ ازم ھلاس نہ بیت پرچا کہ آئی ءِ سسّا مزن بوتگ پہ بلوچی زبان ءُ کوم ءِ واستا، اے گپ ءِ ھرکس منوگر اِنت کہ سید ءَ را آئی ءِ زند ءَ اینکس بستار نہ رس اِتگ کہ آئی ءَ کرز اِتگ ءُ سید اے گپ ءِ زانوگر بوتگ کہ انچیں روچے کیت کہ منی پد منتگیں راج منی گّشتگیں گپّاں گیر کار اِیت ھمے ھاتر ءَ آئی ءَ گُشتگ کہ:
“من جزماں کہ پد ءَ کیت اِنت یک وژدلیں باریگے”
“ھر رنگ “ءَ سید گوازین اے رنج ءُ گم ءِ سالاں
سید ءِ زند ءِ جاور نگیگ گیش ءُ وشدلی کم بیتگ اَنت بلے انگت ءَ آئی ءِ ھیال ءُ دل ءُ زھن ءَ آئی ءِ جزبگ کلات ءِ دروشم ءَ بُرز بوتگ اَنت ءُ ھمے سبب ءَ سید ءَ ھانل بزاں ماتی گلزمین ءِ درد وتی جند ءِ درد کتگ اَنت ءُ گلزمین ءَ گوں وتی ھانل ءِ نام ءَ شیرانی تہ ءَ توار جتگ ءُ آئی ءِ دستونکانی ٹوھیں بھرے ھم ھانل بوتگ۔
واجہ وتی دستونک ءَ ھانل ءِ درداں گِند اِیت ءُ گُش اِیت کہ:
”
سستگ اِش چہ من ھانل ،ھانُلیں ڈگار مسکیں”
“چو کپوت ءَ نالاں چوں دل ءَ بہ داراں من”
“ارس گُلگل ءَ کاینت مھر ءُ دوستی ءِ چمّاں”
“من گلاں کہ وار ئے تو ۔ تو گل ئے کہ واراں من”
سید ءِ زِند ءِ تہ ءَ ھر وڑیں جاور اتکگ اَنت بلے سید وتی کاراں چہ پُشت ءَ نہ کنز اِتگ سید ھمے ھاتر ءَ گُش اِیت کہ:
” گار باں توپان باں بیگواہ باں بلے سید”
“اے شگان ءَ جت مہ کنت کسّے کہ پُشت ءَ کنز اِتگ”
واجہ ءَ راست گُشتگ من گار ءُ بیگواہ باں بلے پُشت ءَ نہ کنزاں ءُ منی دُژمن من ءَ اِے شگان ءَ مہ جنت کہ سید پُشت ءَ کنز اِتگ واجہ یک بلاھیں پگرے ءِ واھُند بوتگ ۔
سید ءَ چو اکبال ءِ وڑ ءَ واب نہ دیستگ بلکیں آئی ءَ آگھی ءَ کار کُتگ، اے آر داد اے بابت ءَ گوش اِیت کہ سید ءِ جیڑہ ایش اِنت کہ اے مرد وتی زندگی ءَ نہ وپتگ بزاں وتی کاراں چہ پُشت ءَ نہ کِنز اِتگ، سید آگھیں مردمے سید ھر چیز ءَ را چارگ ءَ اِنت گندگ ءَ اِنت ءُ ایشاں درشان کُت کنت پمیشکا آئی ءِ بُت ءَ را کم شرپ کنگ بوتگ۔ اے بابت ءَ اے آر داد ءَ راست گوشتگ کہ مروچی کس نہ زانت کہ لینن ءِ بُت دور دیگ بوتگ یا گوئیٹے دور دیگ بوتگ یا بودلئیر ءِ دور دیگ بیتگ ما دُرستاں ایشانی بابت ءَ نبشتہ کُتگ ءُ بلوچ ءِ کر ءَ اے جیڑہ ھست ۔ بلے آئی ءِ لوگ ءِ دروازگ ءِ دپ ءَ سید ءِ بُت کم شرپ کنگ بوتگ اے بابت ءَ کسّے ءَ ھچ نہ گُشت ءُ ناں کہ کسے ءَ شریں توارے چست کت، سید وَ یک زبانے، مردم ءِ وتی زبان اگاں مُرتگ شاھیں سید بلے نام ئِے زندگ بیت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
بیبرگ بلوچ
Previous article
گْوستگیں شپ ءَ بی وائی سی ءِ رھبر ٹارچر کتگ ءُ چہ زندان ءَ بیگواہ کنگ ءِ جھد کتگ- رپورٹ
Next article
‏‎کوہ، تھنائی ءُ دل ءِ توار- سدو بلوچ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
مُلا پازُل ءِ نام ءَ زورگِر ءِ مراگش- زھیر بلوچ
By
admin1
April 21, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
مُلا پازُل ءِ نام ءَ زورگِر ءِ مراگش
نبشتہ کار: زھیر بلوچ
دی بلوچستان پوسٹ
سید گُش ایت:
“سر جھلی ءُ چم جھلی جھل گِنداں مراد بات اَنت”
“سر برز ءُ بلند بات اَنت سر برز ءُ بلندانی”
“ورنایاں سید نازین کہ دیم ءِ گُلیں اُوست اَنت”
“پیچ پتر ءَ پُرس ئیگ ءَ ایر منتگ ءُ ژندانی”
چوناھا زورگِریں استان ءَ بلوچ گُلزمین کہ زیردست کتگ گُڑا بلوچ چاگِرد ءُ دودماناں ءَ ھوار بلوچی زبان ءُ لبزانک ھم وتی چنگُلانی چیر ءَ کتگ ۔ بلوچی زبان ءِ گار کنگ ءِ واستا زورگِر ءَ وتی وس کتگ بلے ھمے راجی جُھد ءِ سبب ءَ انگت بے سوب بوتگ کہ دیم ءَ ھم بے سوب بہ بات۔
بلے راستی اِیش اِنت کہ بلوچی زبان ءُ لبزانک ءِ پِڑ ءَ وڑے ناں وڑے ءَ زورگِر ءِ سان ھست اِنت ءُ آئی ءِ داشتگیں کاسگ چٹاں بلوچی لبزانک ءِ پِڑ ءَ وت ءَ جاگہ داتگ۔ آ بلوچ زبان زانت، شائر، ادیب، گُشندہ ءُ نبشتہ کاراں پہ لب ءُ لالچ یا پہ تُرس وتی دست ءَ کنگ ءُ آیاں وتی مراگشانی توک ءَ ھوار کنگ ءِ جھد ءَ کنگ ءَ اِنت دانکہ بلوچ راج ءُ پنجاپی ءَ ھوار دنیا ءَ ھمے پیش بہ دار اِیت کہ بلوچ ءِ ھمُک تک ءِ مردم زورگِر ءِ گوما ھوار اِنت ءُ چہ زورگِر ءَ وشھال اِنت۔
ھمے وڑ ءَ مئے لھتیں ناسرپدیں شائر ءُ گُشندہ نا بزانتی یا پہ زانت زورگِر ءِ پندلانی بھر اَنت۔ آ پہ چار کلدار ءُ ترمپے شراب ءَ وتی راج ءُ گُلزمین ءَ پراموش اَنت۔ وتی زبان ءُ لبزانک ءِ سودا ءَ جنگ ءَ اَنت۔ وتی راجی زمہ واری ءُ لبزانک ءِ ھکیکیں کِرد ءَ پیلو کنگ ءِ بدل ءَ زورگِر ءِ پندلانی بھر اَنت ءُ آئی ءِ مراگشاں پہ شوک ءُ شان رو اَنت۔
اے سکیں دلپدردیں گپے کہ یک راجے زیردست اِنت آئی ءِ چُکچینی بوگ ءَ اِنت۔ آئی ءِ مات ءُ گھار ھمُک روچ دگ ءُ کِشکانی سر ءَ پہ وتی زور ءُ بیگواھیں بچانی واستا پریات ءُ زاری کنگ ءَ اَنت۔ بلے مئے نبشتہ کار ءُ ادیب ھمے زورگِر ءِ کَش ءَ نشتگ ءُ پادے ماں پاد ءِ سر ءَ اِنت۔ وتی ماسانی ارسے اِش پراموش کتگ اَنت۔ وتی براتانی ژانگولیں لاشاں بے ترانگ اَنت۔ وتی زندانیگیں براتانی چیھانٹاں بے سما اَنت۔
گوستگیں روچ ءَ کیچ ءِ دمگ ءَ مند ءَ کَلانیں بلوچی زبان ءِ شائر مُلا پازُل ءِ یات ءَ زورگِریں لشکر ءَ یک دیوانے برجم داشتگ کہ اے دیوان ءِ سروکی زورگریں لشکر ءَ وتی داشتگیں کاسگ چٹ پِدا ھکیم ءَ داتگ۔ چوناھا اے اولی رند نہ اِنت کہ مند ءَ مُلا پازُل ءِ یات ءَ زورگِر دیوان برجم دار اِیت چد ءُ پیسر ھم پدا ھکیم ءِ سروکی ءَ زورگِر ءَ مراگش اڑ داتگ۔ بلے بلوچستان ءَ روچ پہ روچ زوراکی ءِ آس ءَ گیشتر سُچگ ءَ اِنت بلوچ چُکچینی ءِ تہ ءَ ھمُک روچ تُرندی پیداک اِنت۔ انوگیں ھستیں جاوراں زورگِر ءِ زوراکیانی دِرچ تُرند بوتگ۔ بلوچ تپاکی پتَر ءِ سروک ڈاکٹر مھرنگ ءُ آئی ءِ جھد کاریں سنگت بیبو بلوچ، گُلزادی بلوچ، بیبگر بلوچ ءُ سبگت اللہ شاہ جی دروگیں بُھتاماں زندانیگ اَنت۔ سرجمیں بلوچستان ءَ پہ وتی رھشوناں زھرشانی ءَ اِنت ھمے جاوراں زورگِر ءَ مند ءَ مُلا پازُل ءِ یات ءَ دیوانے برجم داشت دانکہ بلوچ ءِ دل ءَ وتی واستا جاگہ جوڑ بہ کنت ءُ ھمے پیش بہ دار اِیت کہ ما بلوچ ءِ درد وار ایں۔
پد ءَ بژن ءِ گپ اِیش اِنت کہ مئے لھتیں وتگڑیں ءُ ناسرپدیں گُشندہ ءُ شائر زورگِر ءِ اے دیوانانی بھر بوگ ءَ اِنت۔ آ پہ چار کلدار ءُ نام ءِ واستا چہ دور ءَ کاینت ءُ زورگِر ءِ دیواناں بھر زور اَنت۔
یک نیمگے مئے راجی گھُار ڈاکٹر مھرنگ، گُلزادی ءُ بیبو بلوچ زندانیگ اَنت دومی نیمگ ءَ ھمے کاسگ چٹیں وتگڑیں لبزانکی مردم زورگِر ءِ دیوان ءَ ناچ ءُ سوت کنگ ءَ اَنت۔ ایشاں وتی راج ءِ گم یک کِر کتگ ءُ پہ چار کلدار ءَ وتی چم بستگ اَنت بلے پہ چمانی بندگ ءَ کس اندیم نہ بیت۔
زیک ما وھدے کماشیں نور مھمد نورل ءِ آشوبی سوت اِشکتگ اَنت گُڑا ما وش بوتگ ایں کہ نورل راست ءُ تچکیں گُشندھے بلوچ جھدکاراں نازین اِیت وتی راجی جُنز ءِ پلا مرزی ءَ سوت گُش اِیت۔ وتی راج ءِ سر ءَ زوراکیانی بگیری ءَ وتی سوتانی تہ ءَ گھگیری ءَ درشان کنت۔
ھمے نور مھمد نورل ءَ زیک گُشتگ اَت۔
“ما آجوئی لوٹوکاں رد کار نہ آں واجہ
پہ بکش ءِ شُد ءَ داں تئی چمدار نہ آں واجہ”
بلے مرچی پیرانسری پہ چار کلدار ءُ نام ءِ واستا زورگِر ءِ مراگشانی بھر اِنت۔ مرچی وتی زیکیں گُشتگیں سوت ئِے بے ھیال کتگ اَنت۔ مرچی پیرانسری وتارا زورگِریں لشکر ءُ آئی ءِ کاسگ چٹانی چمدار ئِے کتگ۔
اگاں شما پہ راج ءَ دگہ زھمے جت نہ کن اِت۔ اگاں شما وتی راجی زمہ واریاں پیلو کُت نہ کن اِت ھچ جیڑہ نہ اِنت بلے ھُدا ءَ بچار اِت زورگِر ءِ ھمراھداری ءَ مہ کن اِت۔ بلوچ ماتانی دل ءِ آزگیں ٹپاں واد پِر مہ شان اِت۔ وتی راجی شھیدانی ھوناں چو لگتمال مہ کن اِت۔
بلوچ راج ءَ وتی چم پچ کنگ ءُ زانگ لوٹ اِیت وتی دوست ءُ بدواہ ءِ پجار کنگ لوٹ اِیت۔ مارا مدام وتی تہ ءِ مردماں گیشتر تاوان داتگ۔
اے گُشندہ ءُ شائر کہ مرچی پہ چار کلدار ءُ ترمپے شراب ءَ زورگِر ءِ مراگشانی بھر اَنت اے گپ ءَ بہ زان اَنت کہ بلوچ راج شمئے کارپداں گندگ ءَ اِنت۔ بلوچ مات ءُ گھار شمارا ھجبر پھل نہ کن اَنت۔ شما اینچو وار ءُ شُدیگ نہ اِت کہ وتی ایمان ءَ بھا بہ کن اِت۔
ھوش بہ کن اِت زورگِر ءِ ھمُک پندل ءَ سرپد بہ بہ اِت ۔ اے زورگِریں لشکرے کہ شمئے کش ءَ نشتگ اے ناں مُلا پازُل ءَ زان اَنت ءُ ناں ایشاں گوں بلوچی زبان ءَ چشیں مھِرے ھست۔ اے بس بلوچ ءَ مجگی ھوالہ ءَ زیردست کنگ لوٹ اَنت بلوچ ءَ ریپینگ لوٹ اَنت دانکہ بلوچ وتی راجی جھد ءُ راجی زمہ واریاں چہ گستا بہ بیت۔
اے پنجاپی لشکرے کہ مرچی بلوچی پاگ ئِے سر ءَ کتگ ھمے مئے مات ءُ گھارانی جامگ ءُ گُشان ءَ کشگ ءَ اَنت۔ اے زورگریں لشکر مئے بلوچ ءِ ننگ ءُ ناموس ءَ لگتمال کنگ ءَ اَنت۔
پد ءَ ھمے زورگریں لشکر بلوچی کتاباں ماندارگ ءُ بلوچی زبان ءَ گار کنگ ءِ جھد ءَ اَنت۔ اے گپ مارا دُرستاں زانگ لوٹ اِیت کہ اے پنجاپی لشکر مئے سر ءَ زورگِر اِنت مئے راجی پجار ءَ گار کنگ لوٹ اِیت۔ زبان ھمُک راج ءِ بُنکی پجار اِنت پمیشکا زورگِر ءَ وتی دست بلوچ زبان ءِ گار کنگ ءَ ھم مان کتگ۔
بلوچ راج زورگِر ءِ برجم داشتگیں ھچ وڑیں مراگشاں بھر مہ زور اِیت۔
من گوں وتی لبزانک کار، زبان زانت ءُ شائر ءُ گُشندھاں دزبندی کن آں۔ کہ پہ چار کلدار ءَ وتی بلوچیت ءَ بھا مہ کن اِت۔ وتی راجی زمہ واریاں بہ زان اِت۔ وتی لبزانکی زمہ واریاں بہ زان اِت۔ وتارا چہ زورگِر ءِ پندلاں دور بہ دار اِت ۔ اے پنجاپی زورگِر مئے شمئے دوست نہ اِنت۔ اے مئے راجی چُکچینی ءَ کنگ ءَ اِنت مئے راج ئِے زیردست کتگ۔
پہ بلوچ ءَ نبشتہ بہ کن اِت پہ بلوچ راج ءَ سوت بگُش اِت۔ اگاں شما چہ تُرس ءَ بلوچ ءِ واستا توار چست کُت نہ کن اِت ھچ جیڑہ نہ اِنت بلے زورگِر ءِ پندلانی بھر ھم مہ بہ اِت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
زھیر بلوچ
Previous article
تربت: نودربر ناشناسیں گاڑی سواراں آوار جتگ
Next article
کیچ: تیرگواری ءَ یک مردمے بیران بوتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
دے اسرائیل لابی (The Israel Lobby)- زِرد بلوچ
By
admin1
April 20, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
دے اسرائیل لابی (The Israel Lobby)
نبشتہ کار: زِرد بلوچ
دی بلوچستان پوسٹ
اے کتاب(The Israel Lobby) ھستیں وھد ءِ دو تنک ٹینک ءُ میان استمانی سیاست زانت جھون جے میئرشائمر ( John J. Mearshimer ) ءُ اسٹیپن ایم والٹ (Stephen M. Walt) ءَ ھواری ءَ نبشتہ کُتگ۔ بندات ءَ اے سرھال ءِ سر ءَ یک آرٹیکلے ءِ درُوشم ءَ کار کنگ بوتگ ءُ دیمتر ءَ 2006 ءَ اے کتاب ءِ تہ ءَ مٹ کنگ بوتگ۔
اے کتاب گیشی اسرائیل ءِ ماں امریکہ ءِ Foreign policy ءِ سر ءَ سانمند بوگ ءُ لابی(Lobby) برورد ءَ میان استمانی ءُ سیاست ءُ ھاس مڈل ایسٹ ءِ تہ ءَ اسرائیل ءِ نپانی رکینگ ءِ سر ءَ باوست کنت۔ اے کتاب اسرائیل ءِ وتی نپانی پاھازگ ءِ ھاتر ءَ جوڑ کتگیں لابی ءِ سر ءَ ھم باوست کنت۔ نبشتہ کار امریکہ ءِ اسرائیل ءَ بے کساس کُمک ءِ سر ءَ باوست کنان ءَ گْوشت ئِے کہ امریکہ ءِ نیمگ ءَ چہ آیوکیں اے کساس ءَ کُمک اسرائیل ءِ تہ ءَ ڈیموکریٹک لوٹ ءُ اسٹریٹجک نپانی بنیات ءَ ناں بلکیں اے اسرائیل ءِ جوڑ کُتگیں لابی ءِ برورد اِنت۔
امریکہ ءِ پہ اسرائیل ءَ Unconditional کُمک ءُ اخلاقی مدت ءِ سبب ءَ امریکہ ءَ سانمند کنوکی اسرائیل ءِ جوڑ کُتگیں لابی اِنت۔ امریکہ ءِ نیمگ ءَ رس اِتگیں کُمک تھنا اخلاقی نہ اَنت بلکیں آیانی تہ ءَ مزنیں کچے ءَ مالی، پوجی ءُ ڈپلومیٹک کُمک ھوار اَنت کہ آ امریکہ ءِ نیمگ ءَ چہ دگنیا ءِ دگہ ھچ استان ءَ دیگ نہ بوتگ اَنت۔
اگاں ما امریکہ ءِ نیمگ ءَ چہ اسرائیل ءَ رس اِتگیں زری(Economic) کُمک ءِ ھبر ءَ بہ کنیں گُڑا امریکہ ءِ مڈیانی دپ ھرچ وھد ءَ پہ اسرائیل ءَ پچ بوتگ۔ انچوش کہ مارا گندگ ءَ کیت، 2006 ءِ اسرائیل ءُ فلسطین جنگ ءِ وھد ءَ 154 بلین ڈالر امریکہ نیمگ ءَ چہ اسرائیل ءَ دیگ بیت کہ آ دوبر لوٹگ ھم نہ بوتگ اَنت۔امریکہ ھمُک سال اسرائیل ءَ 3 بلین ڈالر ءِ کُمک کنت کہ اے امریکہ ءِ سرجمیں Foreign Aid Budget ءِ 1/6 بھر اَنت۔ پیش ءَ اسرائیل ءَ ھرچ کُمک کہ کنگ بوتگ آ وام(Loan) ءِ دروشم ءَ دیگ بوتگ اَنت بلے 1974 ءَ پد بازیں جنگی کُمک Grant ءِ شکل ءَ دیگ بوگ ءَ اَنت۔
ھمے داب ءَ ما اسرائیل ءِ جنگی(Military) کُمک ءَ بہ چار ایں داں گندگ ءَ کیت کہ امریکہ ءِ ھرچ وھد ءَ لوٹ ھمیش بوتگ کہ اسرائیل مڈل ایسٹ ءِ تہ ءَ جنگی ھوالہ ءَ مُھکم بہ بیت۔ اگاں ما اسرائیل ءِ Advanced جنگی سلاھاں بہ چار ایں کہ آیانی تہ ءَ F-15، F-16، بلیک ھاک(Black Hawk) ھیلی کاپٹر ءُ دگہ بازیں جنگی ساز ءُ سامان ھوار اَنت کہ درست چہ امریکہ ءِ نیمگ ءَ اسرائیل ءَ رس اِتگ اَنت۔
اسرائیل ءَ امریکہ ءِ نیمگ چہ نہ کُٹوکیں ڈپلومیٹک(Diplomatic) کُمک رس اِتگ۔ آیاں چہ یکے ایش اِنت کہ امریکہ ءَ سرجمیں استانی Nuclear Programs داشتگ اَنت یا آیانی سر ءَ بندش جتگ بلے اسرائیل ءِ سر ءَ مارا چُشیں ھچ بندش گندگ ءَ نئیت ءُ آئی ءِ نیوکلیر پروگرام ھم دارگ نہ بوتگ اَنت۔
دیمتر ءَ ما اسرائیل ءِ ارزشت ءَ امریکہ چماں بہ چارا ایں داں مارا سما بیت کہ اسرائیل ءِ Importance امریکہ چماں ھمک وھد ءَ یک ھساب ءَ نہ بوتگ۔ سرد جنگ ءِ وھد ءَ امریکہ ءَ اسرائیل بے کساس کُمک کُتگ بلے انوگیں وھد ءَ اسرائیل ءِ ارزشت امریکہ ءِ کر ءَ کم بوتگ۔ بلے اے گپ یات بہ بیت کہ اسرائیل ءِ ارزشت ھلاس نہ بوتگ بس کم بوتگ۔
اگاں ما اسرائیل لابی (Israel Lobby) ءِ جند ءَ سرپد بوگ ءِ جُھد ءَ بکنیں گُڑا مارا گندگ ءَ کیت کہ اسرائیل ءِ نیمگ ءَ پہ وتی نپانی رکینگ ءِ ھاتر ءَ جوڑ کُتگیں لابی ءِ تہ ءَ آئی ءِ سیاسی ٹولی، رسانکدر (Media) ءُ تنک ٹینکانی مزنیں اسر رسوکے گندگ ءَ کیت۔ اے لابی امریکہ ءِ پالیسیانی سر ءَ سان دور دیگ ءُ اسرائیل ءِ نپانی رکینگ ءِ ھاتر ءَ لابی ءِ تہ ءَ ھواریں Think Tanks، میڈیا ءُ وانگی ادارھاں گیش کارمرز کنت۔
دیمتر ءَ کتاب مڈل ایسٹ ءِ تہ ءَ امریکہ ءِ دری پالیسی(Foregin Policy) یانی سر ءَ باوست کنت کہ چوں اسرائیل ءِ اڈ داتگیں لابی ءَ مڈل ایسٹ ءِ تہ ءَ امریکہ دری پالیسی سانمند کُتگ اَنت. آ پالیسی فلسطین ءِ هلاپ ءَ امریکہ ءِ پالیسی بہ بنت، عراق جنگ، شام ءُ ایران هلاپ ءَ امریکہ ءِ پالیسی بہ بنت یا کہ لبنان جنگ ءِ تہ ءَ اسرائیل ءِ کُمک کنگ بہ بیت.
اگاں ما فلسطین ءِ جیڑہ ءِ تہ ءَ لابی ءِ کردار ءَ چارگ ءُ ٹپاسگ ءِ جُھد ءَ بہ کنیں داں سما کنگ بیت کہ اسرائیل لابی ھما پالیسی یا پیسلہ یاں رد کنت کہ آ اسرائیل ءُ فلسطین ءِ میان ءَ جنگ بندی یا امن ءِ سر ءَ زور دینت ءُ بازیں انچیں ویل ھم بوتگ اَنت کہ لابی ءِ سان ءِ سبب ءَ امریکہ ءَ اسرائیل ءِ پلا مرزی کُتگ۔ چوشکہ، 1993 ءِ اوسلو منگ نامہ بہ بیت کہ آئی ءَ پد ءَ ھم امریکہ اسرائیل ءِ ھک ءَ بوتگ، 2000 ءِ Camp David مزاکرات بہ بیت کہ آئی ءِ تہ ءَ ھم امریکہ ءَ فلسطین ءِ مؤقف رد کُتگ ءُ انتفاضہ 2000-2005 ءِ وھد ءَ ھم امریکہ ءَ اسرائیلی ارُشانی پلا مرزی کُتگ۔
ھمے داب ءَ عراق ءِ جنگ ءِ بابت ءَ نبشتہ کار لک اَنت، اسرائیل لابی ھاس کر نیوکانزرویٹو(Neoconservative) ٹولی ءَ عراق جنگ ءِ ھاتر ءَ امریکہ ءِ سر ءَ سک باز زور داتگ۔ اے رد ءَ چندے ویل ھست اَنت کہ آ اے ھبر ءَ گیش پدر کن اَنت۔ چوشکہ 9/11 ءَ پد صدام حسین ءَ اسرائیل ءُ ھمے ھند ءُ دمگانی ھاتر ءَ ترس ءِ لیکہ ءُ جنگ ءِ پلا مرزی کنگ، 2003 ءَ عراق ءِ سر ءَ ارُش ءِ وھد ءَ AIPAC ( اسرائیل لابی تہ ءَ پر ارزشت داریں ٹولی یے) ءُ دگہ ٹولیاں جنگی بیانیہ گیش مُھکم کُتگ۔ اے جنگ ءَ ناں تھنا مڈل ایسٹ سُرینتگ بلکیں ایران ھم گیش مُھکم کُتگ کہ آ اسرائیل ءِ ھاتر ءَ سک مزنیں تُرسے۔
شام ءُ ایران ءِ ھلاپ ءَ امریکہ نیمگ ءَ چہ دیم ءَ آؤرتگیں پالیسیانی تہ ءَ ھم لابی ءِ سک ءَ مزنیں دزمانجی گندگ ءَ کیت کہ آئی ءَ امریکہ ایران ءُ شام ءِ ھلاپ ءَ ترُندیں پالیسیانی آرگ ءَ مجبور کُتگ۔ آ پالیسیانی تہ ءَ استانانی سر ءَ پابندی جنگ ءُ رجیمانی مٹ کنگ ءِ پالیسی ھوار اَنت ءُ اے پالیسیانی بنُکی مول ءُ مراد اسرائیل ءِ نپانی رکینگ اِنت۔
لبنان جنگ ءِ تہ ءَ لابی کرد ھم ھمے داب ءَ گندگ ءَ کیت۔ وھدے کہ اسرائیل ءَ حزب اللہ ءِ سر ءَ ارُش کُتگ گڑا امریکہ ءَ ناں تیوک ءَ اے جنگ ءِ پلا مرزی کُتگ بلکیں میان استمانی سطح ءَ اے جنگ ءِ سر ءَ نگد ھم کُتگ۔ ءُ لبنان جنگ ءِ جنگ بندی ءِ ھاتر ءَ ھم امریکہ ءَ میان استمانی جُھدانی دیم ءَ اڑاند پیداک کُتگ۔ ھمے عملانی سبب ءَ لبنان ءِ جمھوری حکومت نزور بوتگ ءُ ایران ءُ حزب اللہ گیش مُھکم بوتگ کہ ایشی ءَ چہ امریکہ ءَ گیش تاوان رس اِتگ۔
اد ءَ چہ اے شے پدر بیت کہ ھمک وھد ءَ اسرائیل لابی ءَ امریکہ ءِ پالیسی ھما نیمگ ءَ بُرتگ اَنت کہ آ مڈل ءُ امریکہ دوئینانی نپانی ھلاپ ءَ بوتگ اَنت۔ ھمے پالیسیانی سبب ءَ مڈل ایسٹ ءِ جاور گیش ھراب بوتگ اَنت۔ نبشتہ کار گُش اَنت کہ اے پالیسیانی سبب ءَ تھنا امریکہ ناں بلکیں اسرائیل ءَ ھم ھمے رنگ ءَ تاوان وارتگ۔ چرے ویلاں اسرائیل ءِ سلامتی ھم تُرس ءِ آماچ بوتگ۔
اے کتاب ءِ وانگ ءَ پد ما اے سرپد بیت کنیں کہ میان استمانی سیاست ءُ تاکت ءِ لیب ءِ تہ ءَ میان استمانی تاکت وریں استانانی اڈ داتگیں لابیانی سک ءَ مزنیں اسر رسوکے گندگ بیت اِنت۔ پاور ءِ تہ ءَ استان لابیاں پہ وتی سیت ءُ نپانی رکینگ ءِ ھاتر ءَ کارمرز کن اَنت ءُ مُھکمیں لابی استاناں گیش مُھکم کنت۔ مرچیگیں وھد ءَ ما اگاں امریکہ ءَ بچاراں ھستیں دگنیا ءِ تہ ءَ سرد جنگ ءَ پد ایوک ءُ تھنائیں تاکت زانگ بیت، آئی ءِ پشت ءَ ھم سک ءَ مزنیں کچے ءَ آئی ءِ جند ءِ جوڑ کُتگیں لابی ءُ ٹولیانی دست ءَ مان اِنت۔ ھمے داب ءَ اگاں ما اسرائیل ءُ لابی یے گپ ءَ بہ کنیں گُڑا زانگ بیت کہ یھودیانی یورپ ءُ دگہ ھند ءُ دمگاں چہ آیگ ءُ فلسطین وڑیں زمین ءِ سر ءَ جاگہ کنگ، ناں تھنا جاگہ کنگ بلکیں وتی یک استان ءِ وجود ءَ آرگ ءِ پشت ءَ ھم اسرائیل ءِ جوڑکُتگیں لابی ءِ کمال اِنت کہ آئی ءِ ھما وھد ءِ تاکت اے چیز ءِ سر ءَ جاڑیگ کُتگ اَنت کہ مڈل ایسٹ ءِ تہ ءَ چہ فلسطینیاں گیش ما شُمئے نیاں رکینت کن ایں۔ اسرائیل ءِ اے کچ ءَ وتارا منارینگ ءُ دری کُمک گرگ ایوک ءُ تھنا اسرائیل ءِ اڈ داتگیں لابی ءِ برورد اِنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت- 
Tags
زِرد بلوچ
Previous article
ھُزدار : سرکاری پلامرزی ٹولی ءَ یک مردمے ءِ آوار جنی ءِ جُھد، تیرگواری ءَ چہ آئی وتی ھمراہ بیران
Next article
تربت ءَ زورگریں پوج ءِ کمکار ءِ کوش ءِ زمہ واری ءَ من ایں – بلوچ لبریشن آرمی
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
دو سنگتانی لھتے یات میران جان اُرپ نزر جان ،یاسین جان اُرپ رؤپ- سنگت ولید بلوچ
By
admin1
April 19, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
دو سنگتانی لھتے یات میران جان اُرپ نزر جان ،یاسین جان اُرپ رؤپ
نبشتہ کار: سنگت ولید بلوچ
دی بلوچستان پوسٹ
من ءَ یات اِنت من گوں سنگتاں سپرے ءَ درکپتاں ما اراده کتگ اَت شور ءَ رو ایں سنگتانی گْور ءَ گند ءُ نندے کنیں من ءُ کامریڈ نزام گُڑا ما وت ءَ جاھے ءَ سر کُت مارا چیزے مڈّی گون اَت سنگتاں مارا سر کُت گُڑا دیم ءِ سنگتانی ودار ءَ نشتگ اِت ایں گڑا نیم ادار ءَ پد سنگتاں وت ءَ سر کُت من اے سنگت نوک دیست اَنت پیسر ءَ نہ دیستگ اِت اَنت گڑا سلام ءُ دروت ءَ پد مڈّی ماں سینکل ءَ لڈ اِت اَنت آ سنگتاں سے سینکل گون اَت گڑا درکپت ایں زمستان اَت بیگاه ءِ وهد اَت سک سرد اَت ما گڑا همے سنگت ءِ پُشت ءَ سوار اِت آں من جست کُت سنگت تئی کوڈ ءِ نام کے اِنت ؟ سنگت ءَ گُشت منی نام نزر اِنت من ءَ جست ئِے گپت تئی کوڈ نام سنگت؟ من گُشت ولید گڑا راه ءَ روان دیوان کنان نزر یک وش تبیں مردمے اَت ما روان اِت ایں گڑا سنگتے ءِ سینکل پنچر بوت نزر ءَ توار دات ھاں ساچان پنچر کت ئِے ساچان ءَ جواب دات هو یار پنچر ئِے کُت روچ برکت بوگ ءِ وهد اَت سردی هم باز بوان اَت گڑا نزر ءَ گْوشت جلدی پنچر ءَ گر درکپ ایں گڑا ما ایر کپت ایں ساچان ءَ سینکل جیک ءَ کُت پنچر جت تهاری آھستہ آھستہ وتی بانزلاں پچ کنان اَت سردی سک باز بوگ ءَ اَت نزر ءَ باز سردی بوگ ءَ اَت نزر لاگریں مردمے اَت من گُشت نزر جان تو پُشت ءَ بو سینکل ءَ من زوراں ترا سردی کنت تو لرزینگ ءَ ئے پہ کندگ ءَ گْوشت ئِے هو شما ورنا اِت ما نو کماش بوتگ ایں گڑا ما درکپت ایں هَونک سر ءَ اَت باز تیز روگ ءَ اَت نزر ءَ گْوشت گند ئے ورنایاں سردی هچ نہ کنت اوتاک دور اَت نزر ءَ گْوشت یار جلدی برو هونک ءَ ساچان ءَ رسین ایشاں گْوش ایں شپ ءَ همد ءَ دیم ءِ کوٹی ءَ دار ایں روگ نہ بیت سرد اِنت پد ءَ تهار اِنت گڑا ما جلدی شُت ایں هونک ءُ ساچان رسینت اَنت گڑا نزر ءَ گوں هونک ءَ گْوشت شپ ءَ اد ءَ دار ایں آئی ءِ کوٹی ءَ سهب ءَ زندگ بہ ایں درکپ ایں پہ اوتاک نیم ءَ گڑا ما داشت همد ءَ هونک ساچان شُت اَنت کُکُّڑ زُرت اِش آتک اَنت گڑا همد ءَ آسے روک کُت هونک ساچان اتک اَنت کُکُّڑ اِش آؤرت اَنت گڑا نزر جان ءَ پتک اَنت دیوان مجلس گپ ءُ تران گڑا نزر جان ءَ گْوشت پتک اَنت ما وارت وپتیں گڑا سهب بیت ساز ءُ سامان برابر کُت اَنت درکپت ایں نزر ءَ من راه ءَ جست گپت نزر جان اوتاک ءَ باز ٹیم لگ اِیت گوشت ئِے دو ادار لگ اِیت گڑا ما سپر کنان ءَ شُت ءُ سربوت ایں شور ءَ چاران ءَ شور من نوک دیستگ اَت بلے من ءَ انچو سما بوگ ءَ اَت منی کْوھنیں یات اد ءِ بندوک اَنت شور ءِ تچوکیں آپ کسان کسانیں کوه گْوش ئے من ءَ زانگ اِت اَنت من ءَ آئی ءِ اد ءِ سارت سارتیں گْوات شور ءِ شهیدانی یات ءَ دیگ ءَ اَت آ شهید امیر الملک بہ بیت میران بہ بیت یا کامریڈ سوالی یا نودان ءُ ریهان یا گنجل گْوش ئے اے کوهانی تہ ءَ آیانی بچکندگانی آواز ھست اَت شور ءِ گندگ ءَ گو من ءَ پدائی سلمان همل ءِ شَیر یات اتک:
“شور ءِ دلبند گواہ اِنت ما وتی سر داتگ”
گڑا من شور ءَ چاران ءُ جیڑان ءَ اوتاک ءَ سربوت ایں اوتاک ءَ سنگتاں مارا وش اتک کُت پد ءَ هال ءُ اهوال بیت سنگتاں چاھے جوڑ کت ما چاه وارت اے همے اوتاک اَت ایشی ءِ زمہ داری نزر ءَ گون اَت گڑا منی زند ءِ نوکیں بهارے شور ءَ نزر جان ءِ اوتاک ءَ بندات بوت وهد انچو گْوزان اَت من گْوشت بریں سنگتے ءَ اد ءَ گْوشت اود ءَ گْوشت گڑا یک روچے نزر جان ءَ گْوشت ولید تو ءُ رازک وت ءَ تیار کن اِت رو ایں سپرے ءَ گڑا ما وت ءَ تیار کُت لاگ یکجاہ کت اَنت مڈّی مارا سر کنگی اَت گڑا لاگانی لڈگّ ءَ پد من ءُ نزر ءُ رازک درکپت ایں رازک مزاک والا وش تبیں مردمے اَت مئے سپر دو روچ ءِ سپر اَت بلے اے سپر ءَ نزر ءُ رازک ءِ وڑیں سنگتاں گوں وهدے درکپ ئے گُش ئے زاناں دو ادار ءِ سپر اِنت ما درکپت ایں راه ءَ روان ءَ نزر جان ءَ من ءَ جاهانی نام ءَ گْوشگ اَت اے پلان جاه اِنت اے پلان جاه اِنت دگہ یک جاھے پیش ئِے داشت پوج آپریشن ءَ اتکگ دو روچ ءَ اد ءَ داشتگ ئِے گڑا ما اتک ءُ راکٹ ءُ ترمل کُت اَنت گڑا من جست گپت نزر جان چیزے مردار بیت گْوشت ئِے ھو مئے هساب ءَ چار پنچ مُردار بیتگ پاکو ءَ وت هم دو منّ اِتگ بلے جنگ نہ داتگ ئِے گیشتر تتک اَنت پد ءَ همد ءَ مزنیں آپے ھست اَت آپ ءِ تہ ءَ ماهیگ باز اَت گڑا نزر ءَ من ءَ پیسر ءَ اوتاک ءَ جست گپتگ اَت ولید اوژناگ زان ئے ماهیگاں چہ آپ ءِ تہ ءَ کش اِت کن ئے من هما وھد ءَ گْوشتگ اَت تئی دوا بہ بیت نزر ءَ کہ همے آپ دیست ماهیگ دیست اَنت هما گپ ءُ ترانگ ءَ کپت من ءَ چار اِت ئِے گْوشت ئِے ولید جان تو گپے کُتگ اَت ترا یات اِنت من گْوشت کجام گپ ھاں نی تو وت ءَ ساده کن ئے تو نہ گْوشت کہ تو اوژناگ زان ئے من دیست آپ دیست سردی من گْوشت یار من زانتگ بلے بے هیال کُتگ نزر ءَ رازک ءَ کندگے جت ناں ناں ما گولیاں کُومب ءَ مان کن ایں ماهیگ مر اَنت ترا کشگی اَنت من گْوشت شر گڑا گْوشت ئِے ناں من وت کشّان اِش مزاک کناں گڑا نزر جان ءَ گولی کومب ءِ تہ ءَ دور دات اَنت من ءُ رازک ءَ چاھے پر کُت پد ءَ مارا کمو برنج گون اَت اے پر کت اَنت نزر چیزے وھد ءَ پد نزر جان پیداکیں گوں ماهیگاں کسانیں مزنیں ماهیگ وڑ وڑیں گون اِت ئِے گڑا رازک ءَ کسانیں ماهیگ دیست اَنت هما سک کسان اِت اَنت گڑا کَندت ئِے گْوشت ئِے من نہ زاناں نزر ترا گوں ماهیگاں باز مهر ھست یا باز دژمنی یے گونڈیں ماهیگ کُشگ بنت نزر جان ءَ گْوشت ایشاں گولی وت وارتگ اَنت گڑا مر اَنت ناں کندگے جت ئِے گڑا ما سک کند اِت باز من ءُ رازک ءَ پد ءَ پہ مزاک ءَ گْوشت ئِے شما من ءَ زلیل کنگ ءَ اِت شمارا دگہ برے گشت ءَ نیار آں بس انچو مزاک ءُ گپ مئے سپر گْوست ما وتی جاه ءَ سر بوت ایں یک روچے نزر جان گپ جنگ ءَ اَت من ءَ یار پہ رؤپ ءَ باز زهیر بیگ ءَ اِنت من جست گپت نزر جان رؤپ کے اِنت رؤپ من نہ دیستگ اَت گڑا نزر ءَ من ءَ گْوشت رؤپ منی پل اِنت منی ساه اِنت من ءَ چہ گْونکو ءَ اکسے پیشداشت ئِے رؤپ ایش اِنت منی برات ءِ دابیں سنگتے گڑا من گْوشت انی کجا شُتگ زاناں گوشت ئِے شُتگ سپرے ءَ نی بلے زوت کیت گڑا وهد انچو گْوزان اَت یک روچے ما نزر جان ءِ اوتاک ءِ دگہ سنگت کل نشتگ ایں گپ اِنت دیوان اِنت سنگتاں پلاں چیز ھست پلاں چیز چُش اِنت گڑا من هم همد ءَ گپے جت کرنٹ والا ماهیگ ھست دریا ءَ اے گپ ءِ جنگ ءَ گوں من پشومان بوتاں آلانکہ هکیکت ءَ ھست بلے اے گپ ءِ وھد کپت لشکر ءِ دپ ءَ ایشاں من ءَ بزگ کت مدام من ءَ چِڈینت اِش نزر ءَ من ءَ مدام گْوشت ولید همے وڑیں ماهیگ کرنٹ والا چیزوکے لوٹائین اد ءَ سولر ءِ کمی ھست سنگتانی پاوربینک گْونکواں چارج نہ بنت اگاں ماھیگ بیا اَنت مئے اے جیڑه هلاس بیت من گْوشت من ءَ توبہ اِنت نزر جان من ءَ بل گْوش اِیت ناں پد ءَ آسم ئِےتوار جت آسم-
آسم ءَ گْوشت جی نزر ءَ گْوشت ولید ءَ سولرانی جیڑه هلاس کتگ گْوش اِیت کرنٹ والا ماھیگ کار ایں گڑا گْوانکو پاوربینک کُل چارج ءَ پُر بنت من پہ کندگ ءَ گْوشت یار آسم جان من نہ گْوشتگ چو آسم ءَ گوشت چو نزر ترا تنگ کنت نزر ءِ کسھے ترا بگوشاں من گو هو یار ایشی ءَ من ءَ بزگ کتگ گْوشت ئِے نزر ءَ گوشتگ کولواه ءَ یک جاھے ھست اود ءِ مُشک سک مزن اَنت پس ءِ کچیں مُشک اَنت من جت کندگے کُل سنگتاں کند اِت نزر ءَ گْوشت ناں من چو نہ گْوشتگ پد ءَ من گوشت من زاناں کجا چو گْوشتگ آ ماهیگ گْوانکو ءَ چارج کن اَنت پد ءَ درستیں اوتاک کندگ ءَ اَت پد ءَ من گْوشت آسم جان لاگ ءِ زرورت نہ اِنت نزر جان هما کولواه مُشکاں کار اِیت بار اِش لڈیں وهد انچو گوں کندگ ءُ مزاک ءَ گْوزان اَت منی زند ءِ دو ماه کہ من شور ءَ گْوازینت ایشاں من هجبر بے هیال نباں منی زند ءِ وشتریں روچ اِت اَنت گڑا یک روچے ما نشتگ اِت ایں چار پنچ سنگت کیت نزر جان ءِ دیم ءَ یک روژنائی ءِ کیت باز گل بیت چاراں داں سنگتانی تہ ءَ رؤپ جان گون اِنت گڑا ما سنگتاں وش آتک کنیں هال اهوال بیت پد ءَ نزر جان گْوش اِیت ایش اِنت رؤپ جان ولید من مدام نام گپتگ گوشتگ تو رؤپ ءَ وتی مید ریش درست کسان کتگ اِت اَنت رؤپ جان ءَ گوں من ءَ دیوان کت رؤپ جان ءَ براهوی زبان ءِ تہ ءَ گپ جت آ بلوچی کنگ ءَ زبر نہ اَت وهدے بلوچی کت ئِے من سک کند اِت یار اے چونیں بلوچی یے رؤپ جان گْوشت ئِے منی بلوچی ھمیش اَنت پد ءَ من کند اِت رؤپ ءَ هم کندگے جت رؤپ مهروانیں سنگتے اَت آ گیشتر ھاموش اَت مدام کارے کنگ ءَ اَت یک روچے سنگتاں شور کُت یک جاھے بُنجلے ھست ھمیشی ءَ کبزه کنیں نزر جان ءُ رؤپ اے دو زمہ دار اِت اَنت ایشاں همے جاگہ چار اِت گڑا سنگتاں تیاری بندات کُت من چہ شور ءَ درکپتاں منی دل ءَ هچ نہ اَت کہ شور ءَ شور ءِ سنگتاں یل کناں بلے جنگ مردم ءَ هور هم کنت دور هم کنت من دگہ نیمگے سپرے ءَ درکپتاں دو روچ ءَ پد من وتی جاه ءَ سربوتاں من مدام سنگتانی نمبر چار اِت اَنت بلے کس رینج ءَ نہ اَت من زانت لشکر گوں تیاری ءَ دست گٹ اِنت چار پنچ روچ گْوست گڑا من سهب ءَ پاد اتکاں من نیوز دیست سنگتاں ھاران ءَ لیویز تھانہ ءِ مڈّی برتگ اَنت ءُ پوج ءِ بنجل ءِ سر ءَ اُرش کتگ گڑا من زانت سنگت دوشی شُتگ اَنت من نیوز ءَ چاران ءَ نیوز ءَ اتکگ اَت لشکر ءِ کیمپ کبزه کتگ بازیں پوجی یے مُردار بیتگ گڑا نہ زاناں چے ءَ منی دل بے تاهیر اَت گش ئے چیزے بیتگ من چاراں سنگت هم لین ءَ کس نیست من چٹ جیڑگانی تہ ءَ گار بوت آں باریں مئے سنگت چون اَنت گڑا آسم جان لین ءَ اتک منی چمّاں روژنائی ءِ آؤرت من جلدی جلدی آسم ءَ تواربندے دیم دات آسم جان وش ءُ جوڈ اِت سنگتانی هالاں کن درست پہ سلامتی درکپتگ اَنت جلدی من ءَ هال دے آسم ءَ جواب دات من هم سپرے آں بلے من هال گپتگ سنگت وش اَنت پہ سلامتی درکپتگ اَنت-
بلے آسم ءِ آواز دگہ وڑ اَت گش ئے چیزے چہ من چیر دیگ ءَ اَت من پد ءَ جست گپت پد ءَ گْوشت کُل سلامتی درکپتگ اَنت گڑا منی گْور ءَ نزر جان ءِ نمبر نیست اَت من نوکیں گوانکوے نوکیں نمبرے گڑا نزر جان ءَ نمبر چہ من شتگ اَت من آسم گور ءَ میسج دات نزر نمبر ءَ دیم دے همود ءَ من هال ءِ گراں گڑا منی میسج ءِ چارگ ءَ پد آسم جان ھاموش بیت ناں میسج کنت ناں تواربند دیم دنت پد ءَ دمانے ءَ رند یک اکسے پہ من دیم دات ئِے من وهدے اے اکس دیست گش ئے زمین چہ منی پادانی چیر ءَ در آتک آسمان منی سر ءَ کپت من نہ زانت چی بیگ ءَ اِنت ءُ من کجایاں بگند ئے آ وهد ءَ من نبشتہ کت شریں وڑے ءَ مکناں بلے من ءُ منی دل سرپد ایں من چون بوتاں اکس نزر جان ءُ رؤپ جان ئیگ اِت اَنت آیانی هون زمین ءَ تالان اِت اَنت رؤپ جان ءِ سر نزر جان ءِ سینگ ءِ سر ءَ کپتگ اَت نزر جان ءِ سر ماتیں زمین ءِ کنٹ ءَ ایر اَت من گْوانکو ایر کُت سگریٹے روک کت نو جیڑگانی تہ ءَ کپتاں یار چو بوت پرچا من چہ رؤپ ءُ نزر جان ءَ پیسر نہ شُت آں من اے روچ نہ دیستگ اَت نی کے من ءَ چیڈین اِیت تئی کرنٹ والا ماهیگ کدی کیت نی من کے ءَ گُشاں تو چُشیں بلوچی هدا ءَ چار مکن نی من کے ءَ گُشاں تی کولواه والا مُشک کدی کاینت بار اِش لڈ ایں شما پرچا مارا یل کُت شما پرچا شور گرونڈ ابیتک کُت شمئے وڑیں سنگت کہ زند ءَ هوار شھیدی ءَ پد هم هوار واکی شما کَٹ اِت سنگتے بیت گڑا شمئے وڑیں شما وَ شُت اِت وتی پرز ادا کُت بلے مئے چی هال بیت شما نہ جیڑ اِت من زاناں هما وھد ءَ کہ شئمے هونانی ترمپ نوشکی ءِ دلبند ءِ سر ءَ کپت اَنت نوشکی ءَ شمارا گوں الو آلواں نازینت باگی چہ همود ءَ شمارا چارگ ءَ اَت بَڈّو ڈور انگت شمئے راهچار اِنت شور دلبند پد ءَ دردیگ بیت بس چی کن ایں اے راه پہ روگ ءَ اِنت اد ءَ هما کامیات بیت کہ شھید بیت زندگیں انسان هچ زانگ نہ بیت بگند ئے باندا شمئے جاگہ ءَ شمئے زمہ داریاں دگہ سنگتے پورو کنت بلے شمئے کنڈ پر بیگ وهد جنت ھر سنگت وتی جاه ءَ کسے بگند ئے کسے ءِ زمہ داریاں داشت کنت بلے آیانی جاه ءَ گپت نہ کنت پرچا ھر پُل ءِ بوه جتا اِنت بس چہ واجہ ھدا ءَ دگہ ارزے مارا چہ سنگتاں پیش کن نو مارا دگہ سنگتانی گمانی برداشت کنگ ءِ آٹیگ نیست۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
سنگت ولید بلوچ
Previous article
دکی: سی ٹی ڈی ءِ گمانی رنگ ءَ دیم پہ دیمی جنگ ءَ 5 مردمانی کُشگ ءِ ٹاہ داتگ
Next article
تربت : ڈنک ءَ تیرگواری ءَ چہ یک مردمے بیران
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آدمی – شکّل بلوچ
By
admin1
April 16, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آدمی
نبشتہ کار: شکّل بلوچ
دی بلوچستان پوسٹ
بچار وتی زندگی ءِ فنا کنگ ءِ واستا انچیں مکامے بدے کہ اللہ وش بہ بیت، اد ءَ وَ ھرام واری باز انت، اسلام کُج اِنت؟ بس پہ نام ءِ اسلام ءَ چون کن ئے کہ تئی زند ءَ آسان کُت مہ کنت متلب ھر ھما ھرابی، شِرّی ھست انت کہ گپ نہ بیت، نا انساپی وَ ھد ءَ چہ گوستگ، زالبولانی اِزت انچو بے شرپ کُتگ کہ اسلام ءِ تہ ءَ آئی ءِ بلاھیں مکامے ھست اِنت، اسلام شمارا اے چیزانی موکل ءَ وَ دنت، بلے شما وترا اسلام ءِ ٹھیکدار کُتگ پرچا؟ اسلام ءِ راہ ءُ رھبند چے گُشتگ؟
چیریں آدت
چیری یک انچیں نادراھی یے کہ بے بیسھی ءِ آسر ءَ سر کنت۔ راست ءِ گُشان بے بْراہ کُتگ ءُ پردہ ءِ تہ ءَ دروگ(لُچی، لبّی، بے شرپی، ھرام، دُزی، پلینڈی، نارزاھی، تکبر، گرور، وت مزنی) سھرا کُتگ۔ اد ءَ مستریں مجرم(بے زانتی) ھما مات ءُ پت انت کہ وتی چُک ءَ شریں زندے دات کنگ ءَ نہ اَنت، پرچا کہ” دروگ ءِ بازار ءَ وھدے نند ئے دروگ بندے بَہ ئے“ اے چاگرد ءِ انچیں نادْراھی اَنت کہ مردم سما گور کنگ ءِ کوشست ءَ ھم یل دی انت۔
اسلام ءِ نام ءِ سر ءَ جہاد کنت بلے منی ھیال مستریں جہاد پیسر ءَ وتی تہ ءَ اے درستیں دروگ، شِرّی ھلاس کنگی انت، اے دروگے کہ اسلام ءِ نام ءِ سر ءَ پھک ءُ پلگاریں جہاد بوگ ءَ اِنت، اگاں بوگ ءَ اِنت گڑا پہ ھاس مکسدے ءِ داب ءَ بوگ ءَ اِنت، ھر چیز چیروکائی بوگ ءَ انت، ھرچی کہ سھرا کنائینگ بنت بس مھلوک ءِ جبزگانی سر ءَ لیب کنگ اِنت۔ بلے مستریں مجرم تئی جند انت کہ وت ءَ اگاہ نہ کن ئے، وت ءَ پلگار کنگ ءِ ھاتر ءَ جُھد نہ کن ئے، سرپد ءُ پوہ بوگ ھر بنی آدم ءِ واستا انت، تو چہ وت ءَ اِلم ءُ زانت ءَ پرچا زِبھر کُتگ؟ ترا وتی ھک سرپد بوگی انت، ترا وتی جند سرپد بوگی انت، ترا وتی سر ءِ رِپک ءُ پندل، چہ دژمن ءِ نیمگ سرپد ءُ پوہ بوگی اَنت۔ اے تئی راست انت، اے تئی سوڑگ انت، ترا وتی پگر، سما، ھوش ءُ سار گور دارگ لوٹ انت، تو یک انسانے ئے۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانی انت-
Tags
شکّل بلوچ
Previous article
ڈاکٹر ماھرنگ ءِ کیس ءَ آمیدگس سرکار ءِ دیم ءَ چہ وتی کانودی ءُ رھبندی واکاں دزکش بوتگ – بی وائی سی
Next article
کیچ ءَ تیر سپتگیں لاشے دزکپتگ
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بیا بلوچاں رکین اِیں- شَکل بلوچ
admin1
-
November 20, 2025
آشوب کیوبہ – تنویربلوچ
By
admin1
April 15, 2025
الم بوانیت
admin
-
October 6, 2019
آھوگ تو اے وڑ مہ کُتیں۔۔۔ – بالاچ قادر
admin
-
October 10, 2019
کمےّ وھد کشّ – منھاج مختار
admin
-
November 21, 2017
بلوچستان ءِ آجوئی ءِ ترس ءُ پاکستانءِ نوکیں پالیسی: نبشتہ حکیم واڈیلہ
admin1
آشوب کیوبہ 
نِبشتہ کار : تنویر بلوچ
دی بلوچستان پوسٹ
ما اگاں کیوبہ ءِ گوستانک ءِ سر ءَ چمشانکے بدے ایں گڑا مارا 1492 ءِ دھک دیم ءَ کیت کہ Christopher Columbus کیوبہ ءَ نام دات۔ Columbus ءِ پَٹ ءُ پُول کنگ ءَ پد کساس چار سد سال (1492-1892)ءَ کیوبہ Spain ءِ ایردست بیت۔ 1892 ءِ میان ءَ Spain ءُ America ءِ وت ماں وتی تھی جیڑھانی سبب ءَ ایشانی نیام ءَ یک معادہ( Paris معادہ) ءِ نام ءَ کنگ بیت۔ ھمے معادہ ءَ پد 20 مئی 1902 ءَ کیوبہ آزات بیت۔ امریکہ اولی ملک بیت کہ کیوبہ ءِ آجوئی ءِ پَلہ مُرزی ءَ کنت۔
آجوئی ءَ چہ پَد ھم کیوبہ سرجم ءَ وت واک نہ بیت ایشی ءِ تھی جیڑھانی گیش ءُ گیوار ، زری معاملہ ءُ ڈنی پالیسیاں امریکہ وتی دست ءَ مان کنت۔ ھمے وڑ ءَ امریکہ کیوبہ ءِ سرجمیں چیزاں وتی دست ءِ چیر ءَ کنت ءُ کیوبہ ءَ دوبر وتی ایردست جوڑ کَنت۔ امریکہ ءِ زُلم ءُ زوراکیانی بگیری ءَ پد کیوبہ ءِ تہ ءَ کسان ءُ مزنیں چِست ءُ ایر بندات بنت۔ امریکہ ءِ زُلم ءُ زوراکیانی ھلاپ ءَ 1920 ءَ یک کمیونسٹ پارٹی یے دیم ءَ کیت ءُ دگہ ھم کسان ءُ مزنیں پارٹی جُھد ءَ بندات کن اَنت۔
ھمے چِست ءُ ایرانی نیام ءَ بازیں نام مئے دیم ءَ کیت کہ آھانی تہ ءَ فیڈل کاسترو ءُ چی گویرا ھما اولی نام اَنت کہ کیوبہ ءِ آجوئی ءِ تہ ءَ اولی سپ ءَ اُوشتوک بوتگ اَنت۔
فیڈل کاسترو 13 اگست 1926 ءَ ودی بیت ءُ ھوانا یونیورسٹی ءَ کانون ءِ ڈگری ءَ گیپت۔ آ چہ وتی نودربری زمانگ ءَ چپی دست ءِ سیاست ءَ گوں باز نزیک بوتگ۔ ھمے زمانگ ءَ کہ کاسترو شاھدربرجاہ ءَ وانگ ءَ بیت گڑا بٹیسٹا امریکہ ءِ چیردستی ءَ کیوبہ ءِ سروک بیت۔ بٹیسٹا ءِ پَوج کیوبہ ءِ لس مھلوک ءِ سر ءَ ھرچ وڑیں زوراکی کن اَنت آیانی زمین ءَ وتی کن اَنت ءُ آھاں چہ ٹیکس گِر اَنت ءُ ھمک روچ آھاں لٹ ءُ کُٹ کن اَنت۔
ھمے وھد ءَ کہ امریکہ کیوبہ ءَ وتی ایردست کنت گڑا آ کیوبہ ءِ پالیسی ءَ ٹھین اِیت کہ ھِچ کس دو رند ءَ ھکومت ءَ اتک نہ کنت۔ 1953 ءَ وھدے گچینکاری بوگ ءَ بنت گڑا بٹیسٹا جھد کنت کہ دوبر گچینکاری ءَ بھر بزور اِیت ءُ ھکومت ءَ بہ بیت۔ گڑا کیوبہ ءِ لس مھلوک بٹیسٹا ءِ ھِلاپ ءَ یک روانکے کَش اَنت کہ بٹیسٹا ءِ پوج روانک ءِ سر ءَ اُرش کنت ءُ مھلوک ءَ لٹ ءُ کُٹ کَنت۔ ھمے اُرشاں چہ پد کاسترو ءُ آئی ءِ دگہ لھتیں ھمراہ ھمے مار اَنت کہ پُر ایمنیں جھد ءَ ھِچ آسر نیست گڈا آ سلاہ بندیں جھد ءِ پیسلہ کن اَنت۔
کساس 120 مردماں گوں ھوار کاسترو سلاہ بندیں جھد ءَ بندات کَنت۔ 26 جولائی 1953 ءَ آ وتی اولی اُرش ءَ بٹیسٹا ءِ مونکیڈا پُوجی بیرکانی سر ءَ کن اَنت کہ اے ل اُرش سوبمند نہ بیت ءُ ھمے اُرش ءِ سوب ءَ بٹیسٹا کاسترو ءِ سر ءَ کانون ءَ چپ روگ ءِ سر ءَ بُھتام جنت ءُ کاسترو گوں وتی ھمراھاں تاں دو سال بندیگ کنگ بیت۔
1955 ءِ بندات ءَ آ یلہ کنگ بنت ءُ کاسترو گوں وتی ھمراھاں درانڈیھ کنگ بیت۔ درانڈیھی ءَ پد کاسترو میکسیکو ءَ روت کہ اود ءَ آئی ءِ برات راول کاسترو پیسر ءَ چے ھمو ءَ بیت۔ میکسیکو ءِ روگ ءَ پد کاسترو دوبر دُز جَنگی ءِ جھد ءِ تیاریاں بندات کنت کہ آ ھمک فیلڈ ءَ چہ تعلق داروکیں مردماں وتی گروپ ءَ ھوار کنت۔ ھمے نیام ءَ کاسترو گوں چی گویرا دوچار کپ اِیت ءُ اولی گند ءُ نند ءَ چی گویرا کیوبہ ءِ آجوئی جھد ءَ ھوار بیگ ءَ رازی بیت ءُ چی گویرا جھد ءَ ڈاکٹر ءِ ھیسیت ءَ ھوار بیت۔
کاسترو ھمد ءَ وتی یک گروپے تیار کنت کہ کساس 82 مردم ھوار بنت ءُ ھیمشانی گوریلہ جھد ءِ تربیت کنگ ءَ بندات کنت۔ سرجمیں یک سالے تربیت کنگ ءَ پَد 2 دسمبر 1956 ءَ آ چہ آپی راہ ءَ کیوبہ ءِ دمگ “الیگری یا ڈی پیو” ءَ رو اَنت کہ اود ءَ سَر بوگ ءَ گوں بٹیسٹا ءِ پوج آھانی سر ءَ اُرش کنت کہ آھانی گیشتر سنگت شھید کنگ بیت۔ کاسترو، راول ءُ چی گویرا ءَ ھوار 20 مردم پشت کپ اِیت۔
کاسترو گوں ھمے کَمُّکیں کچ ءَ وتی گوریلہ کاروائیاں برجاہ دار اِیت۔ اے میان ءَ کسان ءُ مزنیں جڑپ کن اَنت ھمے جڑپانی سبب ءَ آ بٹیسٹا ءِ پوج ءَ مزنیں کچے ءَ تاوان دے اَنت ءُ توپک ءُ دگہ جنگی ساز ءُ ساماناں دزگیر کن اَنت۔ کاسترو ھمے گوریلہ جھد ءَ “26 جولائی مومنٹ” ءِ نام ءَ دانت کہ اے ھما سنگتانی نام ءَ اِنت کہ 26 جولائی 1953 ءَ شھید کنگ بوتگ اَنت۔
سرجمیں 2 سال ءِ جنگ ءَ پَد 1 جنوری 1959 ءَ بٹیسٹا ءِ پوج پروش وارت ءُ کیوبہ ءَ یلہ کنت روت اے گپ کیوبہ ءِ تہ ءَ ھما وڑ ءَ شِنگ ءُ تالان بیت کہ آس ھُشکیں جنگل ءَ اے گپ وھدے کاسترو ءِ کِر ءَ سر بیت گڑا کاسترو وتی پوج ءَ ھُکم دنت کہ ھمینچو زوت بیت کنت سرجمیں کیوبہ ءَ وتی دست ءَ بکن اَنت ءُ دیر نہ بیت کہ سرجمیں کیوبہ کاسترو ءِ پوج ءِ دست ءَ بیت۔ اے وھد ءَ کاسترو ءِ پوج ءِ کچ 3000 بیت کہ کیوبہ ءِ دوبر آجوئی ءَ گِر اَنت۔
کیوبہ ءِ دوبر آجوئی ءَ پد امریکہ اولی ملک بیت کہ آئی آجوئی ءَ من اِیت بلے انچو کہ کاسترو سوشلزم ءِ منوگرے بیت ءُ آئی ءِ گیش واھگ گوں سویت یونین ءَ بندوک بنت ءُ دیر نہ بِیت کہ امریکہ 1961 ءَ کیوبہ ءِ سر ءَ پابندی جنت۔
انچو کہ ما پیسر ءَ گشتگ اَت کہ کاسترو گوں 3000 ورنایاں امریکہ وڑیں تاکتے پروش دنت ءُ وتی زمین ءَ آجو کنت۔ دنیا ءِ نیام ءَ ھرچ چونیں ھم زور آورے بہ بیت آئی پُروش دیگ ءِ ھاتر ءَ مھکمیں پگر ءُ مھکمیں لیکہ درکار اَنت آ گوں تئی زمینی راستیاں نزیکی بکن اَنت۔ آجوئی ءِ گرگ ءِ ھاتر ءَ مھکمیں پگر ءُ مھکمیں لیکھانی بُنیات مھکمیں گَل ءُ پارٹی درکار اَنت۔
دی بلوچستان پوسٹ:
 اے نبشتانک ءِ تہ ءَ درشان کُتگیں ھیال ءُ لیکہ نبشتہ کار ءِ جِندئیگ اَنت، الّم نہ اِنت کہ دی بلوچستان پوسٹ رسانک نیٹورک ایشانی منّوک بہ بیت یا اگاں اے گل ءِ پالیسیانی ءِ درشانیانت –
Tags
تنویر بلوچ
Previous article
پسنی، منگچر ، تربت: پاکستانی پوج ءِ دست ءَ سَے مردم بیگواہ
Next article
شال : دگہ دو بلوچ ورنا زورانسری بیگواہ کنگ بیتگ اَنت
نوکتریں
تربت : پاکستانی پوج ءِ بُنجل سر ءَ تُرندیں اُرش ءِ نشانگ کتگ، بُنجل ءَ آس چست بیتگ
admin1
-
November 20, 2025
کراچی ، لاھور ءَ بلوچستان ءَ دو براتاں ھوار یازدہ مردم بیگواہ کنگ بیتگ اَنت
admin1
-
November 20, 2025
گال ءُ لبز چوں مانا دیگ بنت؟- شاھد اھمد
admin1
-
November 20, 2025
بشَکل بلوچ
